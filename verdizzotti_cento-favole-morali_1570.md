---
identifier: verdizzotti_cento-favole-morali_1570  
creator: Verdizotti, Giovanni Mario  
date: 1570  
title: Cento favole morali  
---




# Présentation.
Federico Corradi, 11 octobre 2016



## Biographie.

Giovan Mario Verdizzotti, né à Venise entre 1537 et 1540 et mort entre 1604 et 1607, fut prêtre, artiste et poète. Ami du Titien, il fut son fidèle disciple et secrétaire jusqu'à la mort du maître en 1576. Il s'exerça lui-même à la peinture et à l'illustration : il est notamment l'auteur des gravures qui ornent ses *Cento Favole* et son édition des *Vite dei Santi Padri* de Domenico Cavalca. Il a également bien connu le jeune Torquato Tasso, qu'il a probablement encouragé à se mettre sur la voie du poème héroïque. En plus de ses *Cento Favole Morali*, il est l'auteur de plusieurs ouvrages en prose et en vers, en latin et en italien : nous nous bornons à citer des poèmes héroïques, le *San Giorgio, L'Aspromonte*, le *Boemondo*, que nous ne connaissons que partiellement, un *Encomium picturae* en hexamètres, un *Genius sive De Furore Poetico*, plusieurs autres *carmina* à caractère encomiastique, des traductions de Virgile et d'Ovide.


### Compléments.
 * *Venturini*, Giuseppe, « Ragguaglio critico sulla vita e sulle opere di Giovan Mario Verdizzotti », in* Saggi critici. Cinquecento minore : O. Ariosti, G. M. Verdizzotti e il loro influsso nella vita e nell'opera del Tasso*, Ravenna, A. Longo, 1970, p. 161-200.


## Bibliographie.
Titre | Cento Favole Morali De i piu illustri antichi, & moderni autori Greci, & Latini, scielte, & trattate in varie maniere di versi volgari da M. Gio. Mario Verdizotti : nelle quali oltra l'ornamento di varie e belle figure, si contengono molti precetti pertinenti alla prudenza della vita virtuosa & civile.
Date | 1570
Dédicataire | Giulio Capra, comte vicentin
Langue | Italien
Forme | Vers. Toutes les fables sont en « endecasillabi », mais l'organisation strophique et le système des rimes varient : tantôt les vers ne sont pas rimés, tantôt ils sont en « terza rima » (rime enchaînée), tantôt ils adoptent le schéma de l'« ottava ». Parfois le système de rimes diffère entre le récit et le développement moral.
Contenu | **1.** Épître dédicatoire à « Il Sig. Giulio Capra del Sig. Gio. Battista, dottore, et cavaliere » ;** 2.** Épître aux lecteurs de l'éditeur, Giordano Zileti ; **3.** Fable liminaire « Ai lettori » ; **4.** Cent fables en vers ; **5.** Table des fables avec leurs moralités ; **6.** Errata.




### Autres éditions (sélection).
 * 1575 *Cento Favole Morali. De i piu illustri antichi, & moderni autori Greci, & Latini. Scielte, & trattate in varie maniere di versi volgari da M. Gio. Mario Verdizotti : et di nuovo ristampate, nelle quali oltra l'ornamento di varie e belle figure, si contengono molti precetti pertinenti alla prudenza della vita virtuosa & civile*, Venise, Bolognino Zaltiero, in-4.
 * 1577 *Cento Favole Morali. De i piu illustri antichi, & moderni autori Greci, & Latini. Scielte, & trattate in varie maniere di versi volgari da M. Gio. Mario Verdizotti. Nelle quali, oltra l'ornamento di varie e belle figure, si contengono molti precetti pertinenti alla prudenza della vita virtuosa & civile*, Venise, Giordano Ziletti, in-4.
 * 1586 *Cento Favole Morali De i piu illustri antichi, & moderni autori Greci, & Latini. Scielte, & trattate in varie maniere di versi volgari da M. Gio. Mario Verdizotti. Nelle quali, oltra l'ornamento di varie e belle figure, si contengono molti precetti pertinenti alla prudenza della vita virtuosa & civile*, Venise, Francesco Ziletti, in-4.
 * 1599 *Cento Favole Morali. De i piu illustri antichi, & moderni autori Greci, & Latini. Scielte, & trattate in varie maniere di versi volgari da M. Gio. Mario Verdizotti : Nelle quali, oltra l'ornamento di varie e belle figure, si contengono molti precetti pertinenti alla prudenza della vita virtuosa & civile. Novamente ampliate dall'istesso autore*, Venise, Alessandro De Vecchi, in-4.
 * 1599 *Cento Favole Morali. De i piu illustri antichi, & moderni autori Greci, & Latini. Scielte, & trattate in varie maniere di versi volgari da M. Gio. Mario Verdizotti : Nelle quali, oltra l'ornamento di varie e belle figure, si contengono molti precetti pertinenti alla prudenza della vita virtuosa & civile*, Venise, Sebastiano Combi, in-4.
 * 1607 *Cento Favole Bellissime De i piu illustri antichi, & moderni autori Greci, & Latini. Scielte, & nobilmente trattate in varie maniere di versi volgari da M. Gio. Mario Verdizotti. Nelle quali, oltra l'ornamento di varie, e belle figure, si contengono molti precetti pertinenti alla prudenza della vita virtuosa & civile*, Venise, Alessandro De Vecchi, in-4.
 * 1661 *Cento Favole Bellissime De i piu Illustri Antichi, e Moderni Autori Greci, e Latini. Scielte da M. Gio: Mario Verdizotti: Nelle quali oltre l'ornamento di varie, e belle figure, si contengono molti precetti pertinenti alla prudenza della vita virtuosa, e civile*, Venise, Pietro Brigonci, in-4.


### Illustration (par ordre chronologique).
 * 1570 Gravures originales réalisées par Verdizzotti lui-même pour chacune des cent et une fables et reprises dans la plupart des éditions successives. *Cf.* *Bodemann*, 1998, nº 42.


### Nomenclature des fables.
**Fables de Verdizzotti** | **Index Perry** | **Sources présumées**
« A i lettori. Del padre, e del figliuolo, che menavan l'asino » | P721 | Faerno, 100
1. « Dell'aquila, et della volpe » | P1 | Faerno, 60
2. « Del corvo, et sua madre » | P324 | Faerno, 13
3. « Dell'aquila, et la saetta » | P276 | 
4. « Dell'aquila, e 'l guffo » | PØ — *cf*. LF V, 18 | 
5. « Del mulo » | P315 | Faerno, 30
6. « Della cornacchia, e la rondine » | P229 | Faerno, 33
7. « Dell'asino, il corvo, e 'l lupo » | P190 | Faerno, 89
8. « Del corvo e 'l serpente » | P128 | Faerno, 24
9. « Del cane » | P133 | Faerno, 53
10. « Dell'anguilla, e 'l serpente » | PØ | Faerno, 27
11. « Del cigno, et dell'occa » | P399 | Faerno, 25
12. « Della volpe, e 'l lupo » | PØ — *cf*. P211 & P593 | Faerno, 49
13. « Del cervo » | P74 | 
14. « D'un huomo, et un satiro » | P35 | Faerno, 58
15. « Delli due vasi » | P378 | Faerno, 1
16. « Dell'agnello e del lupo » | P98 | Faerno, 87
17. « Del cavallo e l'asino carchi » | P181 | Faerno, 16
18. « Del sole, e Borea » | P46 | 
19. « Della volpe, et del riccio » | P427 | Faerno, 17
20. « Della gazza, et gli altri uccelli » | PØ | Faerno, 46
21. « Del topo giovine, et la gatta, e 'l galletto » | P716 | Abstemius, I, 67
22. « Del toro e del montone » | P217 | 
23. « Dell'asino, e 'l cavallo » | P357 | Faerno, 84
24. « Del gambero, e suo figliuolo » | P322 | 
25. « Del cane, e 'l gallo, e la volpe » | P252 | Faerno, 29
26. « Della canna, et l'oliva » | P70 | Faerno, 50
27. « Delle volpi » | P17 | Faerno, 61
28. « Dei lupi e 'l corvo » | PØ | Giovanni Antonio Campano, in *Æsopus Dorpii* (Anvers, 1512 *sqq.*) : « *Fabella de corvo et lupis, ex Johanne Antonio Campano desumpta* » (ou dans une trad. vernaculaire de l'*Æsopus Dorpii*).
29. « Della cornacchia, et del cane » | P127 | Faerno, 12
30. « Della volpe, e del gallo » | P671 | Poggio Bracciolini, *Facetiae*, 79
31. « Dell'uccellator, et la lodola » | P193 | Faerno, 39
32. « De i topi » | P613 | Faerno, 47
33. « Di due rane vicine di albergo » | P69 | Faerno, 38
34. « Del cervo, et suo figliuolo » | P351  | Faerno, 23
35. « Di due asini » | P180 | Faerno, 6
36. « La testuggine, et l'aquila » | P230  | 
37. « D'un vecchio, et la morte » | P60 | Faerno, 10
38. « Della rana, et suo figliuolo » | P376 | 
39. « Del drago, et la lima » | P93 | 
40. « Del cervo, e 'l cavallo, e l'huomo » | P269 | 
41. « Del porco, et del cane » | PØ | Abstemius, I, 41
42. « Del lupo, et le pecore » | P451 | 
43. « Della gallina, et la rondine » | P192 | Faerno, 79
44. « Del serpente, et Giove » | P198 | 
45. « Delle formiche, et la cicala » | P112-373 | Faerno, 7
46. « Della volpe, et del pardo » | P12 | 
47. « Della mosca » | P167, *cf*. P80 | Faerno, 14
48. « Dell'asino, che portava il simolacro » | P182 | Faerno, 95
49. « Di Pallade, et di Giove » | P508 | Faerno, 2 < Phèdre, III, 17, in Perotti, *Cornu Copiæ*, I, cv, 10.
50. « Del granchio, et la volpe » | P116 | 
51. « Delle mosche nel mele » | P80 | 
52. « Dell'asino, la simia, et la talpa » | PØ | Faerno, 43
53. « D'un marito, che cercava al contrario del fiume la moglie affogata » | P682 | Faerno, 41
54. « Del contadino, et Ercole » | P291 | Faerno, 91
55. « Del lupo, et della grue » | P156 | Faerno, 56
56. « Del topo cittadino, e 'l topo villano » | P352 | 
57. « Del contadino, et del cavalliero »  | P402 | Faerno, 15
58. « Del leone, dell'asino, et della volpe » | P149 | Faerno, 3
59. « Del figliuol dell'asino, e 'l lupo » | PØ  | Faerno, 55
60. « Dell'asino, e del lupo » | P187 | Faerno, 4
61. « Della volpe, et dell'uva » | P15 | Faerno, 19
62. « Del corvo, et la volpe » | P124 | Faerno, 20
63. « Del leone impazzito, et la capra » | P341 | Faerno, 5
64. « Dell'asino, e del cinghiale » | P484 | Faerno, 54
65. « Del leone, et della volpe » | P10 | Faerno, 18
66. « Dell'aquila, e del corvo » | P2 | 
67. « Della volpe ingrassata » | P24 | 
68. « Della selva, e 'l villano » | P303 | 
69. « Di due rane c'havean sete » | P43 | Gabriele Faerno, *Fabulae centum*, 37
70. « D'un cane, che temeva la pioggia » | PØ | Faerno, 67 < Abstemius, II, 17.
71. « Della cornacchia, et la pecora » | P553 | 
72. « Dell'orso, e le api » | PØ ; *cf*. P400 | Abstemius, I, 38.
73. « Del pavone, e del merlo » | P219 | Faerno, 22
74. « Del gallo, e 'l gioiello » | P503 | 
75. « Del lupo, et l'agnello » | P155 | 
76. « Del corvo, et li pavoni » | P101-472 | 
77. « Del cinghiale, e la volpe » | P224 | Faerno, 78
78. « Del pardo, e le simie » | PØ | Érasme in *Æsopus Dorpii* (« *Apologi ex Chiliadibus adagiorum Erasmi desumpti* »), ou dans une trad. vernaculaire de l'*Æsopus Dorpii* < Érasme*, Adagiorum Chiliades tres*, Venise, A. Manuce, 1508, II, 369, f. 148r-v : « *Pardalis mortem adsimulat* »
79. « Dell'asino, et della volpe » | P188 | Gabriele Faerno, *Fabulae centum*, 88
80. « Della lepre e la testuggine » | P226 | 
81. « Della rondine, e gli altri uccelli » | P39 | 
82. « Del leone, et le rane » | P141 | 
83. « Del topo, et della rana » | P384 | 
84. « Del leone invecchiato, et la volpe » | P142 | Gabriele Faerno, *Fabulae centum*, 74
85. « Del gatto, e del gallo » | P16 | Gabriele Faerno, *Fabulae centum*, 42
86. « Dello sparviero che seguiva una colomba » | ??? | 
87. « Del cigno, e della cicogna » | ??? | 
88. « Della volpe, e lo spino » | P95 | Gabriele Faerno, *Fabulae centum*, 65
89. « Del leone innamorato, e del contadino » | P140 | 
90. « Della scrofa, e la cagna » | P222 | Gabriele Faerno, *Fabulae centum*, 9
91. « Del taglialegna, e Mercurio » | P173 | Gabriele Faerno, *Fabulae centum*, 62
92. « Della cervia, et la vite » | P77 | Gabriele Faerno, *Fabulae centum*, 70
93. « De gli arbori, e del pruno » | P262 | Gabriele Faerno, *Fabulae centum*, 93
94. « Della volpe, et della simia » | ??? | Gabriele Faerno, *Fabulae centum*, 97 
95. « Del nibio, e dello sparviero » | ??? | 
96. « Del vespertiglio, et della donnola » | P172 | Gabriele Faerno, *Fabulae centum*, 77
97. « Dell'allodola » | P325 | Gabriele Faerno, *Fabulae centum*, 96
98. « Dell'asino, e del vitello » | ??? | 
99. « Del contadino, e Giove » | PØ | Gabriele Faerno, *Fabulae centum*, 98
100. « Del leone, e 'l lupo, e la volpe » | P258 | Gabriele Faerno, *Fabulae centum*, 99




### Remaniements et adaptations (par ordre chronologique).
 * 1607 —*Błażewski*, Marcin, *Setnik Przypowieści Uciesznych.Z Włoskiego ięzyká ná Polski przełożony. Przez Marcina Błażewskiego*, W. Krákowie, W. Drukárni Mikoláiá Lobá. Roku Páńskiego, 1607, in-4 adaptation du recueil de Verdizzotti en polonais.
 * 1668 —*La Fontaine*, Jean de, *Fables choisies et mises vers* (livres I à VI) : « Le Coq et le Renard », II, 15 (Verdizzotti, nº 30) ; « Le Loup devenu berger », III, 3 (Verdizzotti, nº 42) ; « L'Aigle et le Hibou », V, 18 (Verdizzotti, nº 4) ; « Jupiter et le Métayer », VI, 4 (Verdizzotti, nº 99) ; « Le Cochet, le Chat et le Souriceau », VI, 5 (Verdizzotti, nº 21).


### Études.
 * *Corradi*, Federico, « Giovan Mario Verdizzotti et le renouveau de la fable ésopique en vers dans l'Italie du xvi*e* siècle », *Le Fablier*, nº 19, 2008, p. 37-46.
 * *Corradi*, Federico, « L'illustration ésopique en Italie au xvi*e* siècle : les fabliers de Faërne et de Verdizzotti », *Le Fablier*, nº 24, 2013, p. 73-82.
 * *Donderi*, Bruno, « Giovanni Mario Verdizzotti, un favolista italiano del Cinquecento », *Ambra*, nº 6, 2005, p. 50-65. Consultable sur Internet : http://www.bdf.hu/btk/flli/romanisztika/RSOKSCRIPTA/AMBRA%20percorsi%20di%20italianistica%20VI,%202005/DONDERI.pdf.
 * *Filosa*, Carlo, *La Favola e la letteratura esopiana in Italia dal Medioevo ai giorni nostri*, Milano, Vallardi, 1952, 505 p. (*passim*).
 * *Fumaroli*, Marc, « Les *Fables* et la tradition humaniste de l'apologue ésopique », complément de son introduction aux *Fables* de La Fontaine, Paris, Librairie générale française, coll. « Pochothèque. Classiques modernes », 1985, p. *lxxx-lxxxii*.
 * *Marcozzi*, Luca, Introduction à Gabriele Faerno, *Le Favole*, Roma, Salerno editrice, coll. « I novellieri italiani », 2005, p. IX-LXVIII.
 * *Ślaski*, Jan (éd.), *Giovan Mario Verdizzotti. Marcin Błażewski. Setnik Przypowieści Uciesznych*, Warszawa, Wydawnictwo IBL, « Biblioteka Pisarzy Staropolskich, 18 », 2000, 220 p.
 * *Toldo*, Pietro, « Fonti e propaggini italiane delle favole del La Fontaine », *Giornale Storico della Letteratura Italiana*, vol. 59, 1912 : « Parte prima. Fonti », fasc. nº 175, p. 1‑46.
 * *Venturini*, Giuseppe, « Giovanni Mario Verdizzotti, letterato veneziano, amico e ispiratore del Tasso », *Lettere italiane*, nº 1, 1968, p. 214-226.
 * *Venturini*, Giuseppe, « Ragguaglio critico sulla vita e sulle opere di Giovan Mario Verdizzotti », in Giuseppe Venturini, *Saggi critici. Cinquecento minore : O. Ariosti, G. M. Verdizzotti e il loro influsso nella vita e nell'opera del Tasso*, Ravenna, A. Longo, 1970, p. 161-200.
 * *Venturini*, Giuseppe, « G. M. Verdizzotti e il *Gierusalemme* », in Giuseppe Venturini, *Saggi critici. Cinquecento minore : O. Ariosti, G. M. Verdizzotti e il loro influsso nella vita e nell'opera del Tasso*, Ravenna, A. Longo, 1970, p. 201-221.
 * *Venturini*, Giuseppe, « Giovan Mario Verdizzotti e il *Rinaldo* », in Giuseppe Venturini, *Saggi critici. Cinquecento minore : O. Ariosti, G. M. Verdizzotti e il loro influsso nella vita e nell'opera del Tasso*, Ravenna, A. Longo, 1970, p. 257-272.
 * *Venturini*, Giuseppe, « Giovanni Mario Verdizzotti, pittore e incisore, amico e discepolo del Tiziano », *Bollettino del Museo civico di Padova*, nº 59, 1970, p. 33-73.


## Historique des modifications de la notice.

2016.10.11 — Federico Corradi — Création de la notice.

2016.10.17 — Antoine Biscéré — Compléments (indexation des motifs, sources des fables, liste des remaniements, bibliographie).


# CENTO FAVOLE MORALI *raccolte, et trattate in varie* maniere di versi da *m. gio. mario verdizoti*.


## A I LETTORI. 


## DEL PADRE, E DEL FIGLIUOLO, che menavan l'asino.

UN vecchio et un garzon padre e figliuolo  
Un Asinel menavano al mercato  
Per venderlo, et uscir d'affanni e duolo.  

Il caminar a piedi era lor grato,  
Né 'l debole animal di peso alcuno,  
Perch'ei non si stancasse, havean gravato.  

Ma ecco tosto motteggiarli ognuno,  
Che con l'Asino scarco issero a piedi,  
Con un parlar inutile importuno.  

Or disse il giovinetto al padre : vedi  
Padre, come ch'ognun di noi sen ride  
Per l'Asino, che scarco esser concedi.  

Però montavi sopra ; e tante stride  
Cesseran tosto ; e farai giusto inganno  
A questa lunga via, c'homai t'uccide.  

Il Vecchio stanco l'ubidisce ; et vanno  
Così per breve spatio al lor camino :  
E trovan nove risa, e novo affanno.  

Già senton dir da ognun per quel confino,  
O che discretion d'huomo saputo,  
Ch'a piedi lascia quel garzon mischino.  

Udito spesso il padre un tal saluto,  
Scese de l'Asinello, e disse al figlio ;  
Montavi tu, ché così è ben dovuto.  

Ché così cesserà tanto bisbiglio  
De la gente, che passa, e che mi vede  
Di tua salute haver poco consiglio.  

Il figlio tosto ubidiente cede  
A le parole del suo buon parente,  
E fa quel, ch'ei gli dice, e 'l meglio crede.  

Ma così andando trovan nova gente,  
Che biasma, che quel giovine a cavallo  
Camini, e a piedi il vecchio dispossente.  

Né trovaro alcun mai, cui grave fallo  
Ciò non paresse, consigliando il vecchio,  
Ch'anch'ei s'accomodasse afflitto e giallo.  

Subito diede a tal consiglio orecchio  
L'huom rozo, e gli parea questo il più saggio,  
E d'huom, che fosse di prudenza specchio.  

Onde credeano in pace a tanto saggio  
D'openioni altrui varie e diverse  
Ambi fornir il resto del viaggio.  

Così due pesi l'Asinel sofferse,  
Il padre su le spalle, il figlio in groppa,  
Fin che trovò chi l'occhio in lui converse.  

Mentre sì carco l'animal galloppa  
Ecco il primo, che 'l vede, a gran pietade  
Mosso di lui, che in ogni sasso intoppa.  

E con cor pien d'amor e caritade  
Dice : deh non vi move a compassione  
Questo Asinel, ch'ad ogni passo cade ?  

Certo c'havete poca discretione ;  
Non vi deve esser caro, s'egli è vostro ;  
O sete ingrati, s'è d'altrui ragione.  

Non comprendete voi, che strano mostro  
Parete a chi vi mira in questa forma ?  
A vostra utilità questo vi mostro.  

Stupido il Vecchio allhor allhor s'informa  
Del discorde giudicio de le genti,  
Ch'a tutte l'opre dan precetti e norma.  

E per provar se tutti far contenti  
Potea pur, prese alfin novo partito,  
Onde tanti parer fossero spenti.  

E scendendo col figlio, anch'ei smarrito,  
Da le riprension, c'havea lor fatto  
Il popol vario al dar sentenze ardito,  

Legò con una fune affatto affatto  
I piedi a due a due de l'Asinello,  
E tra lor fecer di portarlo patto.  

Così pensando al dir di questo e quello  
Por freno, e far cessar tanta rampogna,  
Che sovente rompea loro il cervello.  

Or mentre sopra un palo ognuno agogna  
Portarlo, a la Cittade homai vicini  
Ecco novo mistier tentar bisogna.  

S'aduna intorno da tutti i confini  
La turba immensa de le genti sparse  
Sì de la Terra, come pellegrini  

A lo spettacol novo, che comparse  
Non senza riso universal di tutti,  
Che lo mirar tosto che prima apparse.  

Veduto il vecchio del rimedio i frutti  
Esser sol burle e scherni al pensier novo,  
E i suoi disegni ognihor restar distrutti,  

Tosto disse tra sé : poi che non trovo  
Modo, ond'io possa ognun render contento,  
Con giusta causa a far questo mi movo.  

E sendo sopra un ponte in quel momento  
Qual disperato il mal nato animale  
Gettò nel fiume per minor tormento.  

Così fa l'huomo a sé medesmo male,  
Che far contento ognun pensa e s'ingegna  
De l'opre sue, né questo asseguir vale.  

Perché in natura tal discordia regna,  
Che se là s'odia il rio, qua s'odia il giusto,  
E in altra parte e questo e quel si sdegna.  

Vario è 'l parer d'ogni huom, diverso il gusto :  
Ognun de la sua voglia si compiace ;  
Chi loda il pan mal cotto, e chi l'adusto,  
Né pur Venere stessa a tutti piace.  

Chi vuol de l'oprar suo far pago ognuno  
Sé stesso offende, e non contenta alcuno.  


## 1. 


## DELL'AQUILA, ET DELLA VOLPE.

L'AQUILA altera, et la sagace Volpe  
Già di stretta amicitia unite insieme  
D'insieme anco habitar preser partito,  
Sperando pur che 'l conversar frequente  
Crescesse in lor di più sincero affetto  
La carità de l'amicitia nova.  
Però fermando in un medesmo sito  
L'Aquila salse sovra un'alta quercia,  
Ove albergar per propria stanza elesse,  
Tessendo il nido a i suoi futuri figli.  
Così la Volpe di quel tronco al piede  
Preparò stanza a i suoi fra sterpi e dumi.  

Ma sendo un giorno uscita a la campagna  
De l'humil tana per cercar d'intorno  
Cosa, onde trarre a i pargoletti suoi  
Nati potesse l'odiosa fame,  
L'Aquila tratta da medesma cura  
De l'arbore scendendo al basso prese  
De la compagna misera i figliuoli,  
Et ne fé pasto a gli Aquilini suoi.  

Il che veduto allhor l'afflitta madre  
Restò del caso rio trista e dolente ;  
Et non potendo farne altra vendetta,  
Quando per esser animal terrestre,  
Et senza penne da levarsi a volo,  
Non può gir dietro a sì veloce augello ;  
Di cor la maledice, et la bestemmia,  
Sì come fanno i miseri impotenti,  
C'han per solo rimedio in mezo a i guai  
Lo sfogar in tal guisa il giusto sdegno  
Contra chi loro a torto ingiuria move :  
In tanto odio e veleno si converte  
De le grate amicitie la dolcezza  
Quando da gli empi simulati amici  
Indegnamente violate sono.  
Ma udite quanto poi seguì tra queste.  

Non molto dopo avenne, ch'ivi presso  
Havendo alcuni habitator del loco  
Immolato una Capra al sacrificio,  
Del nido la rapace Aquila scese,  
E preso havendo ne gli adunchi artigli  
Certe reliquie de l'adusta carne  
Con alquanti carboni accesi intorno  
Rapida salse al suo superbo nido.  
Onde soffiando a maggior furia il vento  
In quello già di paglia et fien contesto  
Da i lucenti carboni a poco a poco  
Nell'arida materia il foco spinse.  
Tal ch'uscita la fiamma, e circondando  
Tutto del vampo suo già intorno il nido,  
De l'Aquila i figliuoli per la tema  
D'arder, c'havean de l'importuno caldo,  
Abbandonando il nido, e non havendo  
Valore ancor da sostenersi a volo,  
Si lasciaro cader sopra il terreno.  

Il che vedendo allhor la Volpe offesa  
Per far de la sua prole alta vendetta  
Sopra di quelli immantinente corse ;  
E inanzi a gli occhi de l'altera madre  
Devorò ingorda i pargoletti figli.  

Così fra noi mortali avenir suole,  
Che chi de l'amicitia i sacri patti  
Per non degna cagion profano rompe,  
Quantunque de gli offesi amici al tutto  
Possa schivarsi da l'ultrice mano ;  
Non è però che col girar de gli anni  
Schivar possa di Dio la giusta spada.  
Et colui, ch'una volta, o più da tale  
Riceve a torto in alcun modo offesa  
Quando gli è data occasion sovente  
Fa de le havute ingiurie aspra vendetta.  

Però devrebbe inviolabilmente  
Ognun servar de l'amicitia vera  
Le ragion sante, e con l'honesto il dritto :  
Né per cagion benché importante assai,  
Che dal giusto si trovi esser lontana,  
Offesa far al suo fedele amico ;  
Non havendo a piacer l'esser da quello,  
O da Dio stesso egli medesmo colto  
In qualche occasion tardi o per tempo.  

Vindice è Dio del giusto a torto offeso.  


## 2. 


## DEL CORVO, ET SUA MADRE.

IL Corvo infermo, e già vicino a morte  
Senza speranza di terreno aiuto  
Con prolisso parlar pregò la madre,  
Che facesse per lui preghi a gli Dei  
Ch'ei ricovrasse il suo vigor primiero.  
Onde la madre rispondendo disse.  
Deh come sarà mai, figlio diletto,  
Che sieno udite le preghiere mie,  
E i voti, ch'io per te porga a gli Dei ;  
Per te, che sempre de i lor sacri altari  
Le vittime predando, e di brutture  
Contaminando i puri alberghi santi  
Per mille ingiurie di vendetta degne  
Sei fatto odioso al lor benigno nume ?  

Ciò detto tacque lagrimando il figlio,  
Che d'indi a poco senza alcuno aiuto  
Miseramente a dura morte corse.  

Così interviene a l'huom, ch'è sempre usato  
Di far ingiuria indegnamente altrui :  
Perché non trova ne i bisogni sui  
Chi d'un sovvegno se gli mostri grato.  

Chi visse rio non ha chi ben li voglia.  


## 3. 


## DELL'AQUILA, ET LA SAETTA.

L'AQUILA stanca dal continuo volo  
Per posar sopra un sasso al pian discese :  
D'onde un uccellator, ch'ivi la vide,  
E la prese di mira, alfin la colse  
Con un pungente stral da l'arco spinto  
Mentre ella stava per gettarsi intenta  
Dietro a una lepre, e farne alta rapina.  

Ella, che trappassar sentissi il fianco  
Dal crudo ferro, e quasi a morte giunta,  
L'ali allargando declinò lo sguardo  
Verso l'offesa parte, onde sapesse  
La ria cagion dell'improviso colpo.  
Et veduto lo stral tutto nascoso  
Nell'intestine del suo proprio ventre,  
S'avvide ancor, che de lo stral le penne  
De l'ali proprie sue furon già parto :  
E non tanto si dolse esser traffitta  
Per giugner di sua vita in breve al fine,  
Quanto che di veder l'ali sue stesse  
Esser ministre a lei di tanto danno.  

Così colui, ch'è da l'amico offeso,  
Sente più grave assai di ciò l'affanno,  
Che non il duol de la medesma offesa :  
Che quando l'huom d'altrui favore aspetta,  
Se 'l contrario n'avien, tanto maggiore  
Di quell'ingiuria ogn'hor sente la doglia,  
Quanto minor di lei fu la speranza.  

L'offesa de l'amico appar più grave.  


## 4. 


## DELL'AQUILA, E 'L GUFFO.

S'UNIRON già d'alta amistade insieme  
L'Aquila e 'l Guffo : e si giuraron fede  
Di non mai farsi in alcun modo oltraggio :  
E tra i più forti inviolabil patti,  
Che d'osservarsi il Guffo proponesse,  
Con supplichevol prego aggiunse questo,  
Ch'a l' Aquila piacesse haver riguardo  
A i figli suoi se gl'incontrasse a sorte :  
Onde perch'ella non prendesse errore  
Le diede il segno di conoscer quelli  
Fra l'altre specie de i diversi augelli.  
Il segno fu, che quei, che di vaghezza,  
Di leggiadria, di gratia, e di beltade  
Vedesse di gran lunga avanzar gli altri,  
Quelli esser di lui figli ella credesse.  

Quindi l'Aquila un giorno andando a spasso  
Per l'ampio spatio d'una ombrosa valle  
Da la fame assalita astretta venne  
Di pasturarsi : e come quella, a cui  
Stavan sempre nel cor gl'intesi patti  
Di mai non far al suo compagno offesa ;  
Da molti augelli per gran spatio astenne  
L'adunco artiglio : e tuttavia cercava  
Di prender quelli di più brutto aspetto,  
Quando dal giogo d'una eccelsa rupe  
Sentì ullular del suo novo compagno  
I non mai più da lei veduti figli  
Nell'aspro nido quasi anchora impiumi.  
Onde dal cantar loro horrido tratta  
Tosto vi corse : e giudicando quelli  
I più deformi che vedesse mai,  
Di lor satiossi alfin l'avido ventre  
Non senza doglia della sozza madre,  
Che di lontan con gran timor la scorse  
Devorar tutto il suo infelice parto :  
Tal che fuggendo poi colma d'affanno  
Al marito narrò l'horribil caso.  

Egli, che con gran pena intese questo,  
Tornò fra poco al mal guardato nido  
Forte piangendo il ricevuto torto :  
E trovando per via l'altero augello  
Compagno, e del suo mal cagion novella,  
Che di ritorno sen veniva altero  
Battendo il vento co i possenti vanni,  
Con aspra insopportabile rampogna  
Cominciò del suo mal seco a lagnarsi.  

Quinci l'Aquila inteso esser incorsa  
Nell'odioso errore a punto allhora  
Che più da quel credeasi esser lontana,  
Et sol per colpa del giudicio torto  
Del Guffo tratto dal paterno affetto  
A darle de' suoi figli il falso segno ;  
Forte sen dolse : e si scusò con seco [1]  
Del torto a lui contra sua voglia fatto.  
Soggiungendo, che mai per le parole,  
Ch'egli le fece de la gran beltade  
De la sua prole, non havria creduto  
L'openion dal ver tanto lontana.  

Ond'ei dolente e pien d'amaro scorno  
Soffrir convenne alfin l'aspro accidente  
Partendosi da lei tristo e confuso.  

Così talhora l'huom, che da l'amore  
Di sé medesmo fatto in tutto cieco  
Stima le cose sue più, che non deve,  
Resta schernito quando più si crede  
Esser per quelle rispettato al mondo :  
E duolsi a torto del giudicio altrui,  
Che drittamente a sé contrario vede.  

Ogni bruttezza a sé medesma piace.  


## 5. 


## DEL MULO.

UN Mulo già, che d'abondante biada  
Ben pasciuto era, e si godeva lieto  
Tutto, e lascivo un dolce ocio giocondo,  
Entrò folle in pensier tanto superbo,  
Che tra sé disse : Or qual di me più forte  
Vive animal in terra ? io già fui figlio  
D'un possente corsier, che con la sella  
D'argento, e con le briglie ornate d'oro  
Vinceva ogn'altro più veloce al corso,  
E gli huomini atterrava armati in guerra :  
E però tal esser convegno anch'io.  

Avenne poi che bisognò correndo  
Un certo spatio di lungo camino  
Viaggio far a suo malgrado in fretta :  
E da principio cominciò superbo  
Correr veloce come havesse l'ali :  
Ma non finì sì tosto a un tratto d'arco,  
O poco più lontan batter il corso,  
Che stanco si sentì con tanto affanno,  
Che bisognò fermarsi, e prender lena.  
Allhora in tale stato gli sovvenne  
Anchor d'esser de l'Asina figliuolo,  
Poltro animale, e di tardezza pieno.  

Così l'huom nella prospera fortuna  
Divien superbo, e non conosce mai  
La debolezza del suo vil valore :  
Che, se in contraria sorte avien che cada,  
Si riconosce suo malgrado, e sente  
Non esser quel che si teneva in prima.  

La buona sorte ogni vil cor fa forte.  


## 6. 


## DELLA CORNACCHIA, E LA RONDINE.

LA Rondinella et la Cornacchia havea  
Di beltate fra lor gran lite accesa :  
Ch'ognuna l'altra in ciò vincer credea.  

Ma poi che fatto havean lunga contesa,  
La Cornacchia, che 'l meglio haver teneasi,  
Usò cotal ragione in sua difesa.  

Misera a che la tua beltà deveasi  
Tanto prezzar, se nell'estate sola  
Esser a pena tal da te vedeasi ?  

Onde la mia, che sempre mi consola,  
È la medesma et a l'Estate e al verno,  
Né accidente alcun giamai l'invola.  

Quel bene adunque, che si gode eterno,  
Al momentaneo preferir si deve :  
Perch'a noi sembrar suol del tutto esterno  
Quel, che si perde allhor, che si riceve.  

Il ben, che sempre dura, è vero bene.  


## 7. 


## DELL'ASINO, IL CORVO, E 'L LUPO.

A UN Asin, che piagato il dorso havea,  
Sopra disceso un Corvo ivi pasceasi,  
Et la ferita assai maggior facea ;  
Onde il mischin ragghiava, e in van scoteasi.  
Il suo padron vedendol sen ridea :  
Né per quello aiutar però moveasi.  
Intanto un Lupo ciò vedea lontano ;  
Et così cominciò lagnarsi in vano.  

Ahi di natura ugual disugual sorte,  
Che non so qual destin da cielo piove :  
Costui si pasce, e riso avien ch'apporte  
Al padron, cui tal danno appar che giove :  
Io fin lontan perseguitato a morte  
Vengo, se 'l guardo pur pensando altrove :  
Tal il favore ottien da molti spesso,  
Che in altri appar minore un fallo stesso.  

Il favore è cagion, che 'l torto regna.  


## 8. 


## DEL CORVO E 'L SERPENTE.

IL Corvo spinto da la fame il volo  
Torse verso un Serpente, che tra certi  
Sassi del mezo giorno al sol dormiva :  
E fra l'ugne ne 'l prese, e volea trarsi  
De le sue carni l'importuna fame :  
Ma quel presto destossi, e raggirando  
L'ardito capo, che tre lingue vibra,  
Lo strinse sì col velenoso morso,  
Che lo traffisse di mortal ferita.  

Onde il Corvo sentito esser già preso  
Da lui, che suo prigione esser credea,  
Et mancarsi lo spirto adhor adhora,  
Tra sé medesmo sospirando disse.  
Misero a che son giunto ? Ecco il guadagno  
Del cibo, ch'io sperava essermi vita,  
Havermi tratto di mia vita al fine.  

Così spesso n'aviene a l'huom, che intento  
Tutto al guadagno senza haver rispetto  
Del mal, che del suo oprar ne senta altrui,  
Si mette a far ciò che 'l suo cor gli detta :  
Per che talhor dal suo proprio guadagno  
Danno gli nasce di tal cura pieno,  
Che lo conduce a miserabil fine.  

Spesso un guadagno ingordo è danno espresso.  


## 9. 


## DEL CANE.

PASSANDO un'acqua il Cane con un pezzo  
Di carne in bocca, che trovò per via,  
Vide nell'onda, ch'era posta al rezzo,  
L'ombra maggior di quella, ch'egli havia :  
Et disse. Poi ch'est'altro è un più bel pezzo  
Certo, et maggiore che non è la mia,  
Questa voglio lasciar, e quella prendere,  
Che mi potrà più satio e lieto rendere.  

Così lascia la sua cader nell'onda,  
E volendo pigliar l'altra maggiore,  
Vede, che mentre questa si profonda,  
Sparisce quella nel turbato humore :  
E pargli che la sua quell'altra asconda  
Sott'acqua sì, che non può trarla fuore :  
S'accorge alfin, che la vana sembianza  
De la sua l'havea posto in tal speranza.  

Et dolendosi poi tra sé dicea :  
Quanto era meglio, oimè, godermi in pace  
Quel picciol ben, ch'io già di certo havea,  
C'haver d'un ben maggior voglia rapace.  
Questo è finto, ch'io vero esser credea,  
Mosso da openion sciocca et fallace.  
Cos'io resterò essempio a gli altri avari,  
Ch'ogn'un del proprio a contentarsi impari.  

Chi vuol l'incerto vien del certo a nulla.  


## 10. 


## DELL'ANGUILLA, E 'L SERPENTE.

L'ANGUILLA un giorno domandò al Serpente,  
Con cui spesso in amor giacer soleva  
Dentro a l'humor d'un paludoso stagno ;  
Da qual cagione derivar potesse,  
Ch'egli da tutti gli huomini fuggito,  
Ella a studio cercata era da ognuno,  
Ambi due sendo d'una stessa forma :  
E mille sue compagne prese e morte  
Havea veduto, ond'egli sempre in pace  
Vivea felice aventurosa vita,  
Come ella ognihor viveva in pena e in doglia  
Con continuo timor d'acerba morte.  

Allhor rispose il Serpe : Avienti questo  
Sorella mia, perché tu fuggi e cedi,  
Né forza mostri, onde far possi offesa  
A qualunque a tua vita insidia pone.  
Ond'io chi cerca di turbar mia pace  
Così combatto, o me gli mostro fiero,  
Che raro avien, ch'egli da me si parta  
Senza paura, e manifesto segno  
Del temerario ardir mostrato indarno  
Per farmi oltraggio : e con orgoglio crudo  
Non lascio ingiuria mai senza vendetta.  

Così l'huomo, ch'è debole e innocente,  
Ognuno rende a fargli oltraggio audace :  
E 'l forte et di mal far si vive in pace ;  
Perché chi gli osta ei fa tristo e dolente.  

Chi contender non può spesso ha contesa.  


## 11. 


## DEL CIGNO, ET DELL'OCCA.

DENTRO un Cortile d'un palazzo altero  
Vivean nudriti insieme un'Oca e un Cigno  
Questo per dilettar col dolce canto  
Del suo Signor le delicate orecchie ;  
Quella per dilettar col grasso petto  
La gola e 'l ventre. Or venne un giorno il Cuoco  
Per apprestarne le vivande usate  
Al suo Signor : e col coltello in mano  
In iscambio de l'Occa il Cigno prese  
Per farne la cucina, error prendendo  
Da la sembianza de le bianche piume.  

Il Cigno allhor per naturale istinto  
Mosso a cantar co' più soavi accenti,  
Che possa di sua vita a l'ultime hore,  
Visto già il ferro de la morte autore,  
Et esser preso da l'infesta mano  
Di quell'huom rozo e di pietate ignudo,  
Nel cor piangendo a cominciar si diede  
Così leggiadro e dilettoso canto,  
Ch'a quello il Cuoco del suo errore avvisto  
Il riconobbe al primo suono, e tosto  
Lasciollo in pace, e diè di mano a l'Occa.  
Et via portolla : e quel sciolto rimase  
Per sua virtù da l'accidente strano.  

Così l'huomo eloquente ha spesso forza  
Di lontanarsi da malvagia sorte :  
E fugge il mal di violente morte  
Col suo sermone, ond'ei gli animi sforza.  

Un bel parlar a tempo è gran guadagno.  


## 12. 


## DELLA VOLPE, E 'L LUPO.

CADUTA era la Volpe ita per bere  
Da l'alte sponde in un profondo pozzo,  
Stando per affogarsi adhora adhora :  
Onde di là passando a caso il Lupo ;  
Che tratto dal romor, ch'indi sentiva  
Uscir de l'acque, era a vederla corso ;  
Pregollo humil per l'amicitia loro  
Ch'ei volesse calando al basso un laccio  
Darle materia, onde salir potesse,  
Prestando aiuto a lei, ch'era sua amica,  
E posta de la vita in gran periglio.  

Ma ei, tardando il debito soccorso,  
Hor le chiedea come caduta fosse  
Dentro a quel loco ; hor quando cotal caso  
Fosse avenuto ; et pur si stava ocioso.  
Talché la Volpe, ch'era homai vicina  
Per annegarsi, et altro a fare havea,  
Che spender seco più parole in vano,  
Disse : ah fratello trammi pur di questo  
Pozzo fin che puoi farlo e sana e viva,  
Che poi ti conterò più adagio il fatto,  
E come e quando, oimè, misera, avenne,  
Ch'io sia sicura dal presente affanno.  

Così spesso intervien, che dove alcuno  
Dovrebbe oprar la man tosto e l'ingegno  
Per condur l'opre d'importanza a fine,  
Sta vaneggiando a consumar il tempo  
Dietro a parole, e quel, che meno importa,  
Al vero fin de la bramata impresa  
Con danno de gli amici et sua vergogna.  

Vano è il parlar dove s'attende l'opra.  


## 13. 


## DEL CERVO.

IL Cervo si specchiava intorno al fonte,  
E del bel don de le ramose corna  
Si gloriava di sua altera fronte :  

E mentre quelle a vagheggiar pur torna,  
De le gambe si duol brutte e sottili,  
Qual non conformi a sua persona adorna.  

E le biasma e le sprezza come vili  
Rispetto al peso de le corna altero,  
Le quali ei stima nobili e gentili.  

Ma mentre egli dimora in tal pensiero,  
Ecco sentir di cani e cacciatori  
Da un campo non lontan strepito fiero.  

Onde già volto in fuga a tai romori  
Corre veloce entro un'antica selva  
Per trarsi in quella di periglio fuori.  

Così fuggendo la paurosa belva  
In un momento tanto avanti passa,  
Che quasi nel suo centro si rinselva.  

E mentre i cacciator lontani lassa  
Mercé de le sue gambe agili e preste  
Giunge ove una gran quercia i rami abbassa.  

Quivi le corna diventar moleste  
A lui pur dianzi fuor di modo care,  
Che l'intricar tra quelle frondi infeste.  

Talché come al partir da l'acque chiare  
PACELe gambe lo salvar da dura sorte,  
Queste cagion li fur di pene amare.  

Che giunta in breve per le vie più corte  
De i can la torma a lui, ch'era intricato,  
Con fiero stratio ne 'l condusse a morte.  

Ma mentre ei si trovava in tale stato  
Forte doleasi, che le corne a questo  
Fossero quelle, che l'havean guidato.  

Tal l'huomo suol tener spesso molesto  
Quel, ch'utile gli apporta e giovamento,  
E prezzar quel, che gli è d'aspro tormento  
Cagione, onde rimane afflitto e mesto.  

Non quel, che par ; ma quel, ch'è buono, apprezza.  


## 14. 


## D'UN HUOMO, ET UN SATIRO.

UN huom di Villa e un Satiro silvestre  
D'assai stretta amicitia eran congiunti,  
Ma non però di conversar frequente :  
Onde acciò più crescesse il loro amore  
Cominciaro anco ad habitar insieme.  
Et sendo un giorno a la campagna usciti  
Su la stagion del più gelato Verno ;  
L'huom, che dal freddo havea le man sì morte,  
Che risentir non le poteva a pena,  
Spesso col fiato ravvivar solea  
Il quasi spento in lor natio calore.  
E domandato dal compagno allhora  
De la cagion, perch'ei così facesse,  
Rispose, che col caldo, che gli usciva  
Nel fiato fuor da la virtù del core,  
Dava ristoro a l'agghiacciate mani.  
Poi giunti alfine al consueto albergo,  
Sedero a mensa per cenar insieme :  
E d'una gran polenta, che dal foco  
Posta s'haveano allhor allhora inanzi,  
A pascer cominciar le stanche membra.  
E mentre ad agio ognun di lor mangiava  
Del troppo caldo incominciato pasto,  
L'huomo col fiato a raffreddar si diede,  
Soffiando ognihor l'insopportabil cibo.  
Allhor di novo il Satiro, c'havea  
Da quello inteso, che scaldar poteva  
Col fiato quel, che gli parea di freddo,  
Stupido pur che fredda a lui paresse  
Quella pur troppo allhor calda vivanda ;  
Lo ricercò de la cagione anchora.  
Et ei rispose, ch'egli havea dal fiato  
Valor di raffreddar quel caldo cibo,  
Ch'era nocivo al lor bramoso gusto.  
Allhor colui da meraviglia preso,  
E da un suo certo a lui sano rispetto  
In cotal modo a l'huom sdegnoso disse.  

Frate dapoi, che da tua bocca io veggio  
Il caldo, e 'l freddo uscir con egual modo,  
Non vo' più consentir d'esserti amico ;  
E dal tuo conversar tosto mi toglio.  

Da questo ogn'huom, ch'è savio, esempio prenda  
A fuggir l'amicitia di coloro,  
Che di cor doppio, e di sermon bilingue  
Soglion mostrarsi a chi seco conversa :  
Che, essendo di natura empi e malvagi,  
Sono vuoti d'amor, di fede scarsi ;  
Né conto fanno de l'amore altrui,  
Ma sprezzano egualmente il buono e 'l rio :  
Et a l'occasion sembrano amici  
Per trar talhor d'altrui profitto alcuno ;  
E poi ne lascian la memoria al vento ;  
E ne rendono in cambio ingiuria e biasmo,  
Quando del lor bisogno al fin son giunti.  

Prezza colui, che sempre amor ti mostra.  


## 15. 


## DELLI DUE VASI.

DUE vasi, ch'adoprar soglion le genti  
Da cuocer le vivande in su la fiamma,  
Di terra l'uno, et l'altro di metallo,  
Scorrean nel mezo a la seconda un fiume  
Portati a galla da le rapide onde.  
Ma perché quel di terra assai più lieve  
Scorrea sicuro ; l'altro, che temea  
Per la gravezza sua girsene al fondo,  
Cominciò con parole affettuose  
A pregar l'altro in lusinghevol modo,  
Che d'aspettarlo non gli fusse grave :  
Et legatosi seco in compagnia  
Volesse far quel periglioso corso :  
Onde l'altro gli diè simil risposta.  

Non m'è discaro l'esserti compagno ;  
Ma l'esserti vicin poco m'aggrada :  
Perché, s'avien che l'onda ruinosa  
A me scorrendo, o a te percota il fianco  
Sì, che stando congiunti ad un ci urtiamo,  
Come allhor salvo la tua forte scorcia  
Te renderà dal suo furor protervo ;  
Così la mia, che per sé stessa è frale,  
Agevolmente fia rotta, e spezzata.  

Guardisi ognun per tal esempio dunque  
Di star vicino a chi è maggior di forze,  
Se brama da perigli esser lontano,  
Et nel suo stato ognihor viver sicuro.  

Non prattichi il basso huom sempre col grande.  


## 16. 


## DELL'AGNELLO E DEL LUPO.

VIDE l'Agnello in cima al tetto stando  
Da la finestra di lontano il Lupo ;  
E cominciò con orgogliosa voce  
A provocarlo, e fargli ingiuria et onta  
Con dirgli tutto quel, che dir si puote  
D'una bestia crudel, vorace, e ria.  

Allhor fermato il Lupo, e nulla mosso  
A sdegno del parlar suo dispettoso,  
Ma con la mente tutta cheta a quello  
Con un basso parlar così rispose.  
Sciocco tu non sei tu quel, che mi dice  
Tal villania ; ma questa casa, dove  
Ti stai rinchiuso, e colà su sicuro  
Dal mio valor, che ti faria risposta  
Degna de' merti tuoi, se in questo prato  
Fosti in tal modo di parlarmi ardito.  
Questa, dico, è, che tua viltà sicura  
Da me rendendo, tai parole move,  
E fammi ingiuria in atto sì villano.  

Così spesso l'huom vil privo di forza  
E d'ardimento al forte ingiuria move  
Assicurato da persona, o loco,  
Che lo difende da l'altrui valore.  

A tempo e loco è il vil talhor ardito.  


## 17. 


## DEL CAVALLO E L'ASINO CARCHI.

SERVIA l'Asino insieme col Cavallo  
Un sol padrone ; et ugualmente carco  
Era ciascun da lui del proprio peso.  
Occorse un giorno, che sendo in camino  
Ambi guidati dal padrone insieme,  
L'Asino stranamente indebolito  
Da la vecchiezza, e dal soverchio peso  
Pregò il Cavallo in supplichevol modo  
Che d'un poco del peso per alquanto  
Di spatio gli piacesse di sgravarlo  
Fin ch'ei potesse sol riprender lena :  
Perché già si sentia venir a fine :  
E negando di farlo il suo compagno  
Cadendo lasso in mezo del sentiero  
Terminò col viaggio anchor la vita.  

Allhor il suo padron questo vedendo  
Tutto il carco de l'Asino ripose  
Sopra il Cavallo, et oltre a quello ancora  
Del morto socio la gravosa pelle.  
Allhor si dolse quel crudele indarno  
Del mal del suo compagno, et della pena  
Del doppio peso : che schivando in parte  
Tutto sul dorso suo venuto gli era.  

Così quel servo fa, che del conservo  
Non ha pietade : et non consente in parte  
Talhor levargli del suo ufficio il peso  
Per picciol tempo : onde ne nasce poi  
Che la soma di quel sopra lui cade  
Tutta, né trova chi gli porga aiuto  
Per giusta ira del ciel, che lo permette.  

Se l'huom possente ha de l'huom debil cura,  
E l'uno e l'altro lungamente dura.  


## 18. 


## DEL SOLE, E BOREA.

GIÀ fu che Borea, e 'l Sol vennero insieme  
A gran contesa di forza e valore,  
Ciascun tenendo haver di ciò la palma.  
E mentre lungo spatio disputando  
Tra lor di questo in van perdeano il tempo,  
Fu primo il Sol, che per finir le liti,  
Visto in viaggio un pellegrin lontano,  
Mosse queste parole. Ecco, se vuoi  
Borea conoscer senza più contrasto  
Qual più vaglia di noi, novo argomento  
Di venir a provar le forze nostre.  
Vedi quel pellegrin, che di là viene ?  
Or quel di noi, che più tosto la veste  
Di dosso gli trarrà, quel sia maggiore  
De l'altro di valor, e 'l più lodato.  

Borea sdegnoso contentossi al patto  
Di cotal prova : et fé d'esser il primo,  
Che mostrasse con lui l'alte sue forze.  
Così d'accordo cominciò calarsi  
Verso quel pellegrin soffiando forte  
Quanto potea da mille parti intorno  
Per levargli il mantel, che indosso havea.  
Ma colui, che dal freddo era assalito  
Del fiato suo, tanto più stretto e involto  
Stava ne i panni, et li tenea ben chiusi ;  
Quanto più Borea intorno il travagliava.  
Or visto alfin la sua fatica vana  
Il vento stanco, e in sé più che sicuro,  
Che 'l Sol, che meno impetuoso fiede,  
Far non potesse in ciò prova maggiore ;  
Cessò lasciando a lui di questa impresa  
La parte, che a ragione a lui toccava.  

Allhora il Sole incomminciò scaldarlo  
A poco a poco con l'ardente raggio  
Sì, che 'l buon pellegrino anch'esso venne  
A poco a poco a lasciar giù le parti  
Del mantello, onde pria tutto era chiuso :  
Indi sentito assai maggior l'affanno  
Del caldo lume tutto si scoperse  
De la veste : et così del tutto poi  
Spogliossene, ch'alfin se la raccolse  
Sopra le spalle ; e così via n'andava.  
Ma dopo breve spatio assai più fiero  
Mostrando seco il Sol l'intenso ardore,  
Tutto di sudor carco, e vuoto quasi  
Di spirto, et di vigor di mover passo,  
Stanco depose la noiosa veste,  
Lasciandola tra via fra certe vepri  
Per non lasciar in quel camin la vita :  
Così di voler proprio abbandonolla  
Con speme di poter forse trovarla  
Al suo ritorno nel riposto loco :  
E 'l Sol di quella impresa hebbe l'honore.  

Tal suole spesso l'huom prudente e saggio  
Giunger con la destrezza al fin, ch'ei brama,  
Assai più presto, e con minore affanno,  
Che colui, che con impeto si move  
In discoperta forza a le sue voglie.  

La destrezza val più, che viva forza.  


## 19. 


## DELLA VOLPE, ET DEL RICCIO.

PASSATO havea la Volpe un fiume a nuoto  
Et era a l'altra riva homai vicina  
Quando restò piantata in certo loto.  

Et mentre si dibatte la meschina  
Più si sommerge et dentro a quello intrica,  
Come la sorte sua ve la destina.  

Vana era al fin d'uscirne ogni fatica,  
Sì che già stanca non si move punto,  
E di mosche l'assal copia nimica.  

Così l'un danno sopra l'altro giunto  
Patì gran pezzo le beccate strane,  
Che 'l sangue tutto homai le havean consunto.  

Venuto al fiume allhor da le sue tane  
Il Riccio del suo mal forte si duole :  
Et poi le dice con parole humane :  

Ch'egli si trova in punto, s'ella vuole,  
Di scacciarle le mosche allhor d'attorno,  
Co' spini suoi, come talhora suole :  

Poi che del fango, ove ella aspro soggiorno  
Suo malgrado facea, non potea trarla  
Se ben s'affaticasse più d'un giorno.  

Onde la Volpe a lui, che liberarla  
Come amico volea di tanto affanno,  
Gratie rendendo in cotal modo parla.  

Non far fratello : che poco più danno  
Far mi pon queste homai di sangue piene,  
Di quel ch'infin adhor sì fatto m'hanno.  

Che s'altro nuovo stuol di mosche viene,  
Affamate a la prima havranno a trarmi  
Quel poco, che mi resta entro a le vene ;  

Onde potrei più in fretta a morte andarmi :  
Tal che meglio è restar quel poco in vita  
Di spatio, che dal ciel sento lasciarmi.  

Così la gente tal esempio invita  
A tolerar il suo tiranno avaro,  
Per non far al suo mal nova ferita,  
Se le è di viver lungamente caro.  

Sopporta e appunta un mal chi non vuol giunta.  


## 20. 


## DELLA GAZZA, ET GLI ALTRI UCCELLI.

TRA i folti rami d'una ombrosa quercia  
Sedea il Cucuglio nell'eccelsa parte,  
Et d'altri varii augelli in su la sera  
Ivi adunati da diversi luochi  
Era anchor grande et abondante copia :  
Così tra lor la Gazza entrata anch'essa  
Volgendo a caso gli occhi in ver le cime  
Di quell'antica pianta a scorger venne  
Il Cucuglio, ch'in alto havea 'l suo nido :  
E da certo mal d'occhi oppressa allhora  
Mal discernendo quello in cambio il tolse  
De lo Sparviero, et lui temendo tosto,  
Ecco lo Sparvier, dice : e via sen vola  
Senza fermarsi in quel medesmo punto.  

Allhor tutti gli augei, che la sentiro,  
Accorti de l'error, ch'ella prendea  
Da la sembianza de le varie piume,  
Dietro le sibillaro, in mille guise  
Schernendo il suo timor fallace e vano.  

Ond'ella accorta alfin così rispose.  
Più tosto voglio esser da voi schernita,  
Temendo in van del mal falsa cagione,  
Che stando in gran pericol de la vita  
Dar di piangermi a' miei vera ragione.  

Più grave appar, che la vergogna, il danno.  


## 21. 


## DEL TOPO GIOVINE, ET la Gatta, e 'l Galletto.

UN Topo giovinetto uscì del buco,  
Ove la madre non prima ch'allhora  
Lasciato havea dal primo dì ch'ei nacque ;  
Et incontrossi a caso in un Galletto  
Et in un Gatto, che tosto che 'l vide  
S'appiatò cheto in mezo del sentiero  
Per aspettar il Topo, che pian piano  
Incontra gli venia per suo diporto :  
E farne ad uso suo di lui rapina.  
Ma il picciol Gallo, che lo scorse anch'esso,  
Corse veloce dibattendo l'ali  
Verso di quel sol per solazzo e scherzo.  
Da cui già spaventato il picciol Topo  
Per l'importuno et improviso moto  
Diede a fuggirsi, e tornò tosto dove  
Trovò la madre di sospetto piena,  
Che la cagion del suo fuggir li chiese :  
Ond'ei tremando a lei così rispose.  

Veduto ho, madre, mentre a spasso i' andava  
Due animali ; l'uno è di colore  
Simile al tuo nel pelo, ma distinto  
Di varie macchie di color più oscuro :  
Sembran di lucid'oro i suoi begli occhi,  
Che sono al rimirar tutti pietosi :  
Ha quattro piedi, et una lunga coda  
Di vario pelo tinta insino al fine.  
Et (quel che più mi piace in esso) è tanto  
Mansueto al veder, tanto gentile,  
Ch'a la mia vista non si mosse punto ;  
Anzi fermossi in atto humile e pio  
Quando mi vide, e mi diè gran baldanza  
D'andargli presso, havendo io gran desire  
Di meglio figurar suo bel sembiante.  
Ma l'altro, che di quello è via minore,  
Due piedi ha solo, et una cresta in capo  
Qual sangue rossa ; e fieri occhi di foco ;  
E veste il dosso suo di negre penne.  
Hor questo tanto parmi empio e superbo,  
Che non sì tosto da lontan mi scorse,  
Che con orgoglio, qual non posso dirti,  
Due ali aprendo con acuto strido,  
Mi si fé incontra sì crudele e fiero,  
Che tutto allhor m'empì d'alto spavento.  
Io dal timor, ch'ei non mi divorasse,  
Mi posi in fuga : et ei mai non restossi  
Di seguitarmi pien di gridi e rabbia  
Per fin che salvo a te pur mi condussi.  
E questa è la cagion del mio spavento,  
De la mia fuga, e del mio tanto affanno.  

Allhor la madre, che ben chiaro intese  
Quai fusser gli animai da lui descritti,  
In modo tale al suo figliuol rispose.  

Ahi come, figlio, tua semplicitade  
Te stesso inganna ; e non conosci anchora  
Il ben dal male come quel, che sei  
Pur dianzi uscito del mio ventre al mondo,  
Et d'ogni esperienza ignudo e privo.  
Sappi, che l'animal, che tanto humile  
Prima ti parve, e di bontà ripieno,  
È il più malvaggio, che si trovi in terra,  
Perfido, iniquo, fiero, discortese,  
E di tua specie natural nimico :  
E sol ti si mostrava in vista humano  
Sol per assicurar tua puritade  
Di farsegli vicina, onde potesse  
Dapoi satiar di te sua ingorda fame.  
Però temi lui sempre, e non fidarti  
Del suo falso sembiante in vista pio :  
E tienti ben lontan da l'ugne sue,  
Se non vuoi darti in man d'acerba morte.  
E l'altro, che sì fiero e discortese  
Tanto ti parve, e di nequitia pieno,  
Semplice è come tu semplice sei,  
Tutto benigno, e pien di scherzi vani ;  
Né mai del sangue altrui si nutre e pasce :  
E sol per giuoco incontra a te correa  
Gridando per ischerzo un pezzo teco :  
E poi lasciato havrebbe in pace andarti  
Senza mai farti nocumento alcuno.  
Dunque non dubitar di quel suo vano  
Impeto, che ti sembra in vista rio :  
E temi quel, che di lontan mostrossi  
Al tuo semplice ardir tutto gentile.  
Tal si deve temer l'huomo empio e falso,  
Che fuor di santitate il volto veste,  
E di lupo rapace ha dentro il core ;  
E tacer suole, o con parole pie  
Adombrar de la sua perfida mente  
L'iniqua voglia d'ingiustitia piena :  
Ma non colui, che favellando altero  
Talhor si mostra, e per costume vano  
Superbo in vista : che da l'opre poi,  
Se con modo prudente hai da far seco,  
Tutto te 'l troverai benigno e pio.  

Che talhor sembra un huomo in volto un santo,  
Ch'un Diavolo è poi se 'l miri a l'opre :  
E spesso un, che par rio nel fronte, copre  
Ogni bontà del cor sotto al bel manto.  

Non giudicar dal volto il buono, o 'l rio.  


## 22. 


## DEL TORO E DEL MONTONE.

FUGGIA veloce il Toro da la vista  
Del possente Leon, ch'era lontano :  
E 'l vil Montone, che da lunge il vide  
Venir correndo e di paura pieno,  
Credendo fargli ancor maggior paura,  
In mezo de la via tosto fermossi  
Chinando il fronte, e le ritorte corna  
Per cozzar seco. Allhor giungendo il Toro  
Sen rise, e disse. O pazzo e vil che sei,  
Poi che tanta folia tu meco ardisci,  
Che con un piede sol franger potrei  
L'ossa tue tutte, e far tue forze vane,  
S'io mi degnassi di contender teco,  
Né da cura maggior cacciato io fussi  
Al corso, che vietarmi indarno tenti.  
E dicendo così più tra sé stesso,  
Che fermatosi a quel, che l'aspettava,  
Senza degnarlo pur d'un guardo solo  
Ratto fuggendo seguitò suo corso.  
E 'l vil Monton se lo recò ad impresa  
Del suo valor, ch'a ciò fosse cagione.  

Così talhora un huom, che poco vaglia,  
Battaglia move a l'huom di lui più forte,  
E prende ardir da le miserie note  
Di far ingiuria al misero, che oppresso  
È da cura maggiore, onde si vanta  
Poi vanamente de le proprie forze,  
Mentre colui, che a maggior cose attende,  
Senza difesa far nol cura, o stima.  

L'oppression del forte è ardir del vile.  


## 23. 


## DELL'ASINO, E 'L CAVALLO.

L'ASINO d'un Signor nodrito in corte  
Vide un nobil corsier ; che d'orzo e grano  
Era pasciuto, e ben membruto, e grasso ;  
Passeggiar su e giù dentro il cortile  
Di seta, e d'or superbamente adorno,  
Mentre aspettava il suo Signor, ch'armato  
Montasse in sella, e 'l conducesse dove  
Marte feroce insanguinava il piano :  
E felice chiamava ognihor sua sorte,  
Ch'ei fosse tanto dal Signore amato,  
Che seco il volea sempre, e gli facea  
Mille carezze, et ocioso, e lieto  
Il tenne un tempo con solazzi e feste :  
Ond'esso mal pasciuto a le fatiche  
Sempre era posto, né mai conoscea  
Il giorno da lavor da quel di festa,  
Continuando un duro ufficio sempre  
Senza giamai provar ocio, o riposo.  

Ma quando poscia dopo alquanti giorni  
Da la battaglia ria tornar il vide  
Di sudor carco, afflitto, polveroso,  
E tutto homai del proprio sangue molle  
Per le ferite, ch'egli havuto havea,  
Tutto allegrossi de la propria sorte ;  
Che, se ben il tenea poveramente,  
L'assicurava da miseria tale :  
E compensando il duol de le fatiche  
Con la dolcezza del viver in pace ;  
E del Cavallo ogni trionfo e pompa  
Con l'infelicità del mal presente,  
Racconsolato e di sua sorte lieto  
Menò contento di sua vita il resto.  

Così far deve ogn'huom, che in bassa sorte  
Esser si sente, e senza invidia il corso  
Di sua vita passar, mentre comprende  
De' Prencipi e Signor l'alta fortuna :  
Che spesse volte in gran bassezza cade,  
Chi posto vien de la sua rota in cima.  

Stolto è chi invidia perigliosa altezza.  


## 24. 


## DEL GAMBERO, E SUO FIGLIUOLO.

IL Gambero riprese un giorno il figlio  
Spinto d'amor de la maniera brutta,  
Ch'ei tenea nel nuotar sempre a l'indietro :  
Dicendo, che più bel parea quel corso,  
Che move ogni animal col capo inanti,  
Ch'è membro principal di tutto il corpo.  

Allhor il figlio, che veduto havea  
Il padre e tutti i genitori suoi [2]  
Far sempre quello, ond'esso era ripreso,  
Disse : Padre, se vuoi, ch'io cangi stile,  
Mostrami prima tu di ciò la via ;  
Ch'io seguirotti, poi che quella norma  
Del vero caminar, che più t'aggrada,  
Appreso havrò dal tuo medesmo esempio :  
Perch'io non ho veduto, che giamai  
Habbi tu seguitato altra maniera ;  
Ond'io mi diedi a far quel, ch'imparai  
Da te, da gli avi, e da' fratelli tuoi.  

Così devrebbe ogni buon padre sempre  
Mostrarsi a i figli di virtute esempio,  
Se vuol, che 'l suo parlar, che li riprende  
Del vitio appreso, habbia valore e forza  
Da ritrarli da quello a miglior uso :  
Ch'è d'autorità spogliato e privo,  
In mover altri a seguitar virtute  
Colui, che sta nel vitio immerso sempre.  
Però devria colui, ch'altri riprende,  
Esser con l'opre ognihor norma a sé stesso  
Et con l'essempio de la buona vita  
Mover in prima, e poi con le parole  
Gli altri chiamar di quella al bel camino :  
Ch'a quel si ridurrian più facilmente,  
Persuadendo più l'opra, che 'l dire.  

Non biasmar del tuo vitio un altro mai.  


## 25. 


## DEL CANE, E 'L GALLO, E LA VOLPE.

IL Cane e 'l Gallo un gran viaggio insieme  
Presero a far per varii boschi e ville  
Passando per dar fine al lor camino :  
Ma non giungendo al destinato loco  
Prima che nascondesse il Sole il giorno,  
Fra lor fecer pensier di far dimora  
Per quella notte, fin che 'l novo albore  
Rendesse il lor camin via più sicuro.  
Così d'una gran noce in cima un ramo  
S'assise il Gallo, e 'l Can di quella al piede  
Ch'era cavato, e da cento anni e cento  
Roso, e reso per lui capace albergo,  
S'accommodò passando quella notte  
In dolce sonno con tranquilla pace.  

Ma poi ch'apparve in Oriente il raggio  
Del matutino Sol con lieta voce  
Diede il Gallo principio al canto usato :  
E replicando diè di sé novella  
A la Volpe, che poco indi lontana  
Havea 'l suo albergo : et tosto al canto corse  
Dove era il Gallo ; et con parole amiche  
Salutollo ridendo, e supplicollo  
Con sermon efficace, ch'ei volesse  
Scender del tronco, ov'egli alto sedea,  
E benigno di sé copia facesse  
A lei, che forte del suo amor accesa  
Già si sentia del suo leggiadro aspetto,  
E de l'alta virtù del suo bel canto :  
Onde abbracciarlo come caro amico  
Ella voleva, et nel suo albergo trarlo  
Per fargli a suo poter cortese accetto.  
Il Gallo, che cognobbe il finto viso,  
E 'l parlar simulato de l'astuta,  
In cotal modo anch'ei saggio rispose.  

Non men sorella anch'io bramo e desio  
D'abbracciarti, e d'amor mostrarti segno  
In tutto quel, ch'io posso, e d'esser teco,  
E farti ogni piacer a poter mio.  
Però ti prego acciò che quinci io scenda  
Picchia a quell'uscio, e 'l portinaio desta  
Che m'apra il passo, ond'io per dentro al tronco  
Venga a trovarti, et abbracciar ti possa  
Come ben cara a me novella amica.  

Allhor la Volpe con un grido strano  
Mettendo il capo dentro a quel forame  
Il can destò, ch'anchor forte dormiva,  
Non sapendo però ch'ei fosse il cane.  
Tal ch'egli desto a l'improviso suono  
Tosto uscì fuor de la sentita voce,  
E veduta la Volpe immantinente  
Le corse adosso, et atterrolla in breve,  
Facendo a lei quel, ch'essa haveva al Gallo  
Di far pensato con l'astutie sue,  
Senza che pur la ria se n'avvedesse.  

Così sovente a l'empio avenir suole,  
Che mentre a l'altrui vita inganno ordisce,  
Quel, ch'egli ingannar pensa, esso tradisce ;  
E rende al finto dir finte parole.  

Chi con fraude camina in fraude intoppa.  


## 26. 


## DELLA CANNA, ET L'OLIVA.

ET la Canna, et l'Oliva un giorno insieme  
Vengono di valore a gran contesa :  
Ciascuna l'altra vilipende e preme  
Con parlar, ch'a l'honor contraria, e pesa.  
Dice l'Oliva. Io, che con forze estreme  
Sostener soglio ogni importante offesa,  
Sarò minor di te, putrida e vile,  
Che non hai pianta a tua viltà simile ?  

Io l'oltraggio de' venti, e le tempeste  
Sostegno ognihor co' miei nervosi rami :   
Tu, pur che minima aura in te si deste,  
Batti il terren co i crin languidi e grami.  
Cede qual vinta allhor la canna a queste  
Parole, e par che non risponder brami  
Fin che 'l tempo non venga, onde sicura  
Risponder possa a tanta sua pressura.  

Ecco de' venti impetuoso stuolo  
Fra pochi giorni le campagne assale :  
E si piega la Canna insino al suolo ;  
Poi si rileva alfin come habbia l'ale.  
L'Oliva, che nel cor sente gran duolo  
Di ceder tosto come cosa frale,  
Dura resiste al primo assalto, e 'l vento  
Sprezza, e leggiera in lui prende ardimento.  

Ma quel, che pur non può piegarla al piano,  
Da radice la sveglie, e a terra caccia.  
Allhor la Canna la vittoria in mano  
Si vede, e dice a lei con lieta faccia :  
Ecco, mischina, il tuo voler insano  
Come par ch'a te giovi, et honor faccia ?  
Tu dura altrui resisti, hor morta sei :  
Io cedo a tutti, e sani ho i rami miei.  

L'humil, che cede al suo maggior, ventura  
Miglior s'acquista, e lungamente dura.  


## 27. 


## DELLE VOLPI.

UNA Volpe, nel laccio, in cui fu colta,  
Lasciò la coda, e via tosto fuggissi.  
E tanto scorno, e dispiacer ne prese,  
Che viver non sapea, né comparire  
Fra le compagne sue di quella priva.  
E per trovar il modo, onde potesse  
In compagnia di tutte l'altre meglio  
Soffrir di questo male il lungo scorno,  
Venne in pensier di dar consiglio a l'altre,  
Che si troncasser la lor coda anch'esse  
Per fuggir di portarla il lungo impaccio :  
Così stimando col comune scorno  
Coprir il suo, che non saria notato.  
Dunque chiamando tutte l'altre Volpi,  
Si fé di lor nel mezo, e con prolisso  
Sermon persuader questo sforzossi.  
A cui rispose una di lor più accorta.  

Pensi tu forse persuader a noi  
Tutte quel far, sorella, ch'a te sola  
Ritorna a bene, et è conveniente  
A la necessità della tua sorte ?  
Certo che tu ben pazza sei se 'l credi.  

Così talhor ne' publici consigli  
Si trovan molti, et molti, c'han riguardo  
Solo al particolar loro interesse  
Posponendo il ben publico al privato  
Da l'amor ingannati di sé stessi.  

Nuoce al publico ben spesso il privato.  


## 28. 


## DEI LUPI E 'L CORVO.

GIVANO molti Lupi in compagnia  
Per poter meglio far preda sicura,  
E 'l Corvo astuto gl'incontrò per via :  

E disse : Il ciel vi dia buona ventura,  
Fratelli cari : se 'l vi piace, anch'io  
Compagno vi sarò con dolce cura.  

Rispose uno di lor. Non piaccia a Dio,  
Ch'io nel [3] consenta mai : perché tu sei  
Per natura, et per arte iniquo e rio.  

Tal che, sì come haver da te potrei  
Aiuto in divorar quel, ch'io prendessi  
Vittorioso co i compagni miei ;  

Così, s'io vinto, et morto al pian giacessi,  
Tu delle carni mie quello faresti,  
Che far a gli altri io te veduto havessi.  

Ciò detto verso lui con passi presti  
Tosto si mosse, e lo scacciò da loro,  
Perch'eran suoi costumi a tutti infesti.  

Così l'huom savio dee scacciar coloro  
Dal suo commercio, ch'egli esser intende  
Di poca fede : e sol l'altrui lavoro  

Prezzano quanto a loro utile rende.  

L'huom disleale offende anchor l'amico.  


## 29. 


## DELLA CORNACCHIA, ET DEL CANE.

FÉ sacrificio la Cornacchia un giorno  
Al simulacro de la Dea Minerva,  
E del convivio suo chiamò cortese  
A parte un can, ch'era suo vecchio amico.  
Il qual mentr'ella al sacrificio intenta  
Stava divotamente inanzi a l'ara,  
Le disse : con qual cor cara sorella  
Puoi sacrificio far a quella Dea,  
Che t'è tanto nimica, e t'odia tanto,  
Ch'ognihor ti sprezza, e prohibisce a tutti,  
Qual di nessun valor, gli augurii tuoi ?  
Dunque perché ti perdi indarno il tempo,  
E le vittime insieme, e la fatica,  
Per non trarne giamai profitto alcuno ?  
Allhor trahendo un gran sospir dal core  
Ella al compagno fé simil risposta.  

Io so, fratello, e ben mi tengo a mente  
Quel, che tu detto m'hai de l'odio antico,  
In cui sempre mi tien l'irata Dea ;  
Ma non voglio però darle risposta  
D'affetto tale : anzi con cor humile  
Pregarla sempre, e con giusta pietade  
Renderle honor quant'io posso maggiore,  
Per veder se placar posso lo sdegno  
Del suo superbo cor sì in me crudele :  
E con carezze mitigar l'offesa,  
Ch'ella m'ha fatto, e può farmi maggiore.  

Così devrebbe il picciolo impotente  
A far contrasto co' maggiori suoi  
Lor ceder sempre, e farsi humile in tutto  
Verso lo sdegno lor duro e protervo ;  
Perché contra il possente il debil perde :  
E l'humiltade ogni durezza doma ;  
E spesso avien, che la vittoria porta  
De l'huom superbo e di feroce core  
Colui, ch'a tempo e loco accorto cede.  

Vince più cortesia, che forza d'armi.  


## 30. 


## DELLA VOLPE, E DEL GALLO.

VIDE la Volpe da lontano il Gallo  
Posarsi d'una Quercia in cima un ramo,  
E per farlo da quel scender al piano,  
Onde potesse poi di lui cibarsi,  
Trovò un'astutia : et là correndo in fretta  
Così si diede a ragionar con lui,  

Buon dì, fratello ; O che felice nova  
Ho da contarti. Non molto lontano  
Da queste ville gli animali tutti  
Convenuti si son pur dianzi insieme ;  
E stabilita hanno fra lor tal pace,  
Che durerà nel mondo eternamente.  
E mandan me per messaggiera intorno  
A publicar d'un tanto ben la fama  
Fra quanto può girar questo paese,  
Com'anchora mandato hanno altri messi  
In altre varie parti de la terra,  
Perché ognun vada al destinato loco  
Per allegrarsi co i novelli amici ;  
E giurar fedeltade e buona pace  
Con gli altri, che là giù soggiorno fanno.  
Però scendi anchor tu da questi rami,  
E là ten vola immantinente poi  
Ch'abbracciato io mi t'habbia, e dato il bacio  
De la novella pace, e de l'amore,  
C'habbi a durar tra noi, fratello, sempre,  
Tutte obliando le passate gare.  

Così dicea la Volpe. E 'l Gallo accorto  
Fatto a sue spese de gli inganni suoi,  
Fingendo creder quanto ella tramava,  
Dal medesmo suo dir trovò soggetto  
Di levarsela allhor tosto dinanzi :  
E mostrando allegrarsene di botto  
Con varii segni, così prese a dire.  

Io ti rendo sorella ogni maggiore  
Gratia, ch'io possa di sì caro aviso :  
Ch'a tutti porgerà pace, e salute :  
E credo ben che la novella intorno  
Tosto si spargerà per tutto il mondo,  
C'homai ne dee sentir gioia infinita :  
Poi che due cani veltri anchor lontani  
Veggio venir ver noi correndo in fretta  
Forse per far l'ufficio, che tu stessa  
Facendo vai di messaggier del fatto.  

Udito ciò la Volpe, che credea  
Che pur venisser da dovero i cani,  
Per più non dimorar con suo gran danno  
Oltra lo scorno, ch'avanzar potea,  
Di fuggirsene allhor disegno fece.  
E prendendo licenza al suo partire  
Con parlar dolce la pregava il Gallo  
Ch'ella aspettasse i suoi novelli amici,  
Ch'erano del suo ufficio a lei compagni :  
Perché con essi poi partendo insieme  
Daria maggior certezza a chi l'udisse  
Del grato annuncio di sì buon effetto :  
Perché fra poco a lei sarian presenti.  

Ond'ella prese anchor maggior sospetto,  
E senz'altro a fuggir tosto si diede  
Con sua vergogna e gran piacer del Gallo.  
Che con le burle a la nemica ordite  
Da le burle di lei medesma, allhora  
Salvo si rese et da gli inganni suoi.  

Così l'huom savio, che burlato viene  
Da chi profession d'accorto face,  
Sovente suol da l'accortezze altrui  
Trovar difesa, e trar con doppio scorno,  
Chi coglierlo volea nel proprio inganno.  

Talhor chi ingannar pensa, è l'ingannato.  


## 31. 


## DELL'UCCELLATOR, ET LA LODOLA.

MENTRE l'uccellator tendeva i lacci,  
Ond'ei cogliesse i semplici augelletti,  
La Lodola, che a lui vicina stava  
Mirando il fatto sopra un verde pruno,  
Gli dimandò quel ch'ei facesse allhora.  
Egli rispose, che principio dava  
A fabricar una nobil cittade,  
Che ad ogni amico suo prestasse albergo.  
Ma poi ch'a l'opra insidiosa diede  
Debito fin, da lei poco lontano  
Fra certe ombrose vepri si nascose.  

La semplicetta allhor, c'havea creduto  
Del suo falso parlar vero il concetto,  
De l'arbor scese sopra il verde piano :  
E s'inviò verso quei lacci ignoti,  
De la finta città principio finto,  
Per poter meglio intender la ragione,  
L'ordine, e 'l sito de le nove mura  
De la mole, che vera ella credea.  
E tanto alfin si fece a lor vicina,  
Ch'intricatasi in lor restò prigione.  

Ciò visto allhora della macchia uscito  
L'Uccellator a la novella preda  
Tosto la colse. Ond'ella in tal sermone  
Subito sciolse la dogliosa voce :  
S'edificar, fratel, vuoi tal cittade,  
Io ti so dar per certo un buon aviso,  
C'havrai di cittadin vuote le strade.  

Volse inferir la semplicetta augella,  
Che l'ingordigia de' Signori avari,  
Che non han meta a gli appetiti loro  
Mentre a' sudditi ognihor succiano il sangue,  
Fanno dishabitar l'ampie cittadi :  
Che abbandonate alfin vanno in ruina.  

L'avaritia dei Re peste è de' Regni.  


## 32. 


## DE I TOPI.

GIÀ de' Topi il Senato in un raccolto  
Fece consiglio di trovar il modo,  
Onde campar l'insidie e i tradimenti,  
Che lor tramava il Gatto, ognun potesse.  
Et un di lor, che primo a parlar prese,  
Fu di parer, ch'un gran sonaglio al collo  
Legar del Gatto si devesse al fine,  
Che 'l suo venir al suon si conoscesse  
Da lor, c'havriano del fuggir tal segno.  

Tosto approvossi tal parer da ognuno.  
In questa opinione entraron tutti.  

Ma alfin levossi un, che più etade e senno  
Havea de gli altri, et disse in questo modo.  
Anch'io, Signori, tal consiglio approvo :  
Anch'io son di parer che ciò si faccia :  
Ma chi sarà di noi, dite, vi prego,  
Colui, che voglia esser cotanto ardito,  
Che de le forze sue sicuro in tutto  
Tenti porre il sonaglio al collo al Gatto ?  

A tal proposta ognun muto restossi :  
Né seppe dar al ver risposta alcuna :  
E van restò di quel consiglio il fine.  

Così spesso intervien dove il periglio  
Si scorge in eseguir util consiglio :  
Però colui, che sua sentenza porge  
Che del publico ben cagione apporta,  
Dee pensar prima, che la lingua snodi,  
Se 'l fin del parer suo puote eseguirsi  
Senza pericol di chi 'l pone in opra,  
Se brama esser tenuto al mondo saggio.  

Del suo debito fin manca il consiglio,  
In cui de l'eseguir chiaro è 'l periglio.  


## 33. 


## DI DUE RANE VICINE DI ALBERGO.

VIVEAN due rane ambo vicine insieme ;  
Ma l'una fuor di via dentro uno stagno ;  
L'altra a mezo una strada in certo loto.  
Or sendo giunta la stagione estiva,  
Ch'ardendo secca d'ogni humor la terra,  
Quella che nel vicin stagno albergava,  
Invitò l'altra con benigno affetto  
A lasciar quel sì periglioso albergo  
Esposto a gli occhi d'ogni passaggiero,  
Et abondante d'ogni altro disagio,  
Per albergar con lei dentro a l'humore,  
Ch'ella eterno godea lieta e sicura.  
E quella rispondendo esser contenta  
Patir più tosto ogni crudel disagio,  
Che mai lasciar quel loco, in cui già nata  
Gran tempo si vivea tranquillamente,  
Rese alfin vano il suo cortese invito.  

Ma non sì tosto tal risposta fece,  
Ch'allhora sovragiunta a l'improviso  
Da un carro tratto da due gran corsieri,  
Che passavan correndo a sciolta briglia,  
Sotto una ruota miserabilmente  
Restò schiacciata, e di sua vita al fine.  

Così interviene a chi nel vitio vive,  
Che spesso pria, che fuor ne traggia il piede,  
De l'infelice vita al fin si vede ;  
Perché l'huom non sa quel, che Dio prescrive.  

Pria che morte ti colga esci del vitio.  


## 34. 


## DEL CERVO, ET SUO FIGLIUOLO.

IL Cerbiato chiedeva un giorno al padre  
Da qual cagione proceder potesse,  
Ch'ogni volta, ch'a guerra il can lo sfida,  
Egli sì facilmente in fuga volto  
Di lui solo al latrar desse le spalle,  
Essendo egli di corpo e di valore  
Maggior del cane, e con la fronte armata  
Di dure corna a contrastar possenti  
Con qual si voglia più forte animale.  

E 'l Cervo in sé confuso sospirando  
Brevemente così rispose al figlio.  

Io ben m'accorgo haver armi e valore  
Figlio da contrastar co 'l cane, e forse  
Con più d'un'altra più feroce belva :  
Ma non ti so già dir perch'io nol faccia.  
Questo ben ti dirò : Che solo al suono  
De la sua voce, anchor che da lontano  
Molto da me talhora udita sia,  
Tosto mi sento non so che timore,  
Che mi fa forza contra ogni ragione  
A fuggir presto dal latrar maligno,  
Che tremar mi fa tutto il cor nel petto.  

Così l'huom nato per natura vile  
Quantunque armato sia poco è sicuro ;  
Ché, se ben fusse chiuso entro ad un muro,  
Però cangiar non può l'antico stile.  

A l'huom, ch'è di cor vil, forza non giova.  


## 35. 


## DI DUE ASINI.

DUE Asini facean camino insieme  
Carco di spugne l'un, l'altro di sale :  
Et insieme arrivaro ove d'un fiume  
Devean passar a nuoto il facil guado.  
Così nell'acque entrati ambo di pari,  
Quel, che di sale havea grave la soma,  
A sorte in certi sassi urtando cadde  
Oppresso anchor da quel soverchio peso,  
Sì che riverso andò del fiume al fondo.  
Ma risoluto il sal nell'onda molle  
Tosto risorse, e uscì senza periglio  
De l'acque fuor d'ogni gravezza scarco.  
Il che veduto l'altro, che leggiero  
De le spugne portava il debil peso,  
Credendo sciorsi anch'ei del proprio carco,  
A studio riversciossi entro a quel guado ;  
Ma non sì tosto fu di quello al fondo,  
Che le spugne bevendo il grave humore  
A doppio il caricar di doppia soma.  
Onde restando in lui l'usata forza  
Oppressa sì dal non usato pondo,  
Risalir non potendo ivi affogossi.  

Sia dunque accorto chi tal caso intende,  
Che 'l porsi a trar qualche pensiero al fine  
Non ricerca egual mezo in varia sorte  
D'occasion, di loco, e di valore ;  
Ma in diversa persona opra diversa.  

Non quel, che ad un convien, conviensi a tutti.  


## 36. 


## DELLA TESTUGGINE, ET L'AQUILA.

LA Testuggine un dì vistosi presso  
L'Aquila, che dal cielo era allhor scesa,  
Per riposarsi sopra il verde piano,  
Venne in gran voglia di poter volare  
Per provar quel piacer, c'haver pensava  
Gli augelli di passar per l'aere a volo.  
E tosto a pregar l'Aquila si diede  
Che le piacesse d'indi trarla seco  
A i superni del cielo immensi campi  
Per darle il modo, onde volar potesse.  

Il generoso augel, che non volea  
Al suo sciocco pensier dar argomento  
Di sua ruina, con parlar benigno  
Cercò ritrarla da quel van disio  
Mostrandole il pericolo imminente,  
Che deveva sortir sì vana impresa.  
Ma non valse ragion, che s'adducesse,  
Per torla giù di quel cieco desio,  
Che 'l lume di ragion cacciava al fondo ;  
Sì che costretta da un pregar noioso  
L'Aquila alfin per contentarla prese  
Quella su 'l dorso fra gli adunchi artigli ;  
E quanto pote alto levossi a volo.  

Quindi scoprendo largamente intorno  
In breve effigie i fiumi, i campi, e i monti,  
Sotto l'aspetto d'una altezza immensa,  
Le dimandò se allhor volar volea.  

La Testuggine allhor, che affatto cieca  
Resa era già dal suo folle appetito,  
Le rispose bramarlo oltra ogni stima ;  
E che pensava haver appresa a pieno  
Del volar l'arte dal camin già fatto  
Fra l'ugne sue ; sì che lasciarla tosto  
Ella devesse andar per l'aria a nuoto.  

Visto alfin l'ostinato suo pensiero  
L'Aquila, e vana ogni ragion con lei,  
Disse : dunque, se pur cotanto brami  
L'opra tentar, ch'a te natura vieta,  
Adopra quanto puoi le mani e i piedi,  
Poi che penne non hai per tal mestiero ;  
Che ben ti converrà destra mostrarti,  
Se da periglio tal salvar ti dei.  

Ciò detto aperse di questo e quel piede  
Tosto gli artigli, et la diè in preda al fato.  
Così la miserella, che non have  
L'ali leggiere, onde sostenga il peso  
Del debil corpo suo terreno e grave,  
Sottosopra voltandosi alfin cadde  
Precipitosa sopra un duro sasso ;  
E schiacciata finì la vita e 'l volo.  

Così interviene a chi nell'alte imprese  
Da sé medesmo consigliar si vuole ;  
Ne de' saggi dà fede a le parole  
Da buon discorso in sua salute spese.  

Merta ogni mal chi sprezza il buon consiglio.  


## 37. 


## D'UN VECCHIO, ET LA MORTE.

UN Vecchio contadino ito a far legna  
Nel bosco assai da sua stanza lontano  
Tornava a dietro d'un gran fascio carco :  
E stanco homai dal troppo grave peso,  
Da la lunga fatica, e dal camino,  
Ma molto più da i molti giorni et anni,  
Che gli premean di doppia soma il fianco,  
Al mezo de la via su la campagna  
La sarcina lasciò cadersi a terra  
Per riposar l'affaticate membra  
Sotto l'ardor del caldo estivo Sole.  
E rivolgendo con la mente spesso  
L'aspra calamità, che ognihor l'afflisse,  
Con la memoria de i passati guai  
Cresceva il duol del suo presente affanno.  
E come quel, ch'a tedio havea la vita,  
Piangendo e sospirando ad alta voce  
Più d'una volta richiamò la Morte.  
Tal ch'ella alfin dal suo parlar commossa  
Con faccia horrenda, e minaccioso aspetto  
In habito lugubre inanzi a lui  
Con ricercar ciò, ch'ei volea, comparse.  
L'improviso apparir del mostro horrendo  
Empì 'l vecchio meschin di tal paura,  
Che tosto allhor allhor cangiò pensiero.  
Et non sapendo qual risposta darle,  
Disse : Io ti chiamo acciò mi presti aiuto  
In caricarmi del caduto peso,  
Che, come vedi, ancora in terra giace :  
Né da te cerco verun'altra cosa.  

Così molti lontan chiaman la Morte,  
Che quando se la senton poi vicina  
Fuggon tremando con la faccia china  
Per non provar di lei la dura sorte.  

L'huom disperato il mal lontano chiama,  
E quando l'ha vicin fuggirlo brama.  


## 38. 


## DELLA RANA, ET SUO FIGLIUOLO.

VIDE la Rana il Bue vicino al fosso  
Ito per bere, e grande invidia prese  
Di sua grandezza, et tosto entrò in desio  
Di farsi eguale di statura a lui.  
E credendo poter giunger a questo  
Se forte si gonfiava il picciol ventre,  
Subito cominciò gonfiarsi tanto,  
Che 'l suo figliuol, che la mirava in questo,  
De la sua morte assai temendo disse :  
Deh cessa madre, da la folle impresa,  
Ché se più segui torneratti in danno  
E de l'honore, e de la vita insieme.  
A che, se volse e la Natura e Dio  
Farti una Rana, vuoi tentar indarno  
Di farti un Bue ? ch'a te impossibil fia :  
Et converrai crepar pria che tu giunga  
Di quella forma a la centesma parte.  
Però giù pon l'invidia ; ché non pate  
Invidia quel, che di gran lunga avanza  
Ordinario valor di sorte eguale.  
E cedendo al voler de la natura  
Vivi de la tua sorte ognihor contenta :  
Né tentar con pericol manifesto  
De le tue forze l'impossibil opra.  

Ella, che non volea per modo alcuno  
Folle patir d'esser minor del Bue,  
Né creder che colui, ch'era suo figlio,  
Lei madre vincer di saper potesse,  
Che d'anni e mesi l'avanzava assai,  
Nulla stimava il suo consiglio sano :  
Ma riputando sue parole vane,  
E stimando accortezza il proprio humore  
Tanto gonfiossi, che crepar convenne.  

Così spesso interviene al vecchio insano  
Di mente, che dal tempo misurando  
Il senno, sprezza del giovine saggio  
Il buon consiglio di ragion matura :  
E seguitando il suo pazzo discorso  
Si mette a far con cor superbo e vano  
Quel, ch'a ragion tentar non può, né deve.  

Dunque ascolti ciascun l'altrui consiglio  
Benignamente, e non si sdegni alcuno,  
Per esser padre ad altri, o maggior d'anni  
In altra guisa, al giovine dar fede,  
Che con ragione la sua lingua mova ;  
Ché non sta con l'età sempre il sapere :  
Né sempre è gioventù mendace e vana.  

Non gli anni, ma il saper pesa e misura.  


## 39. 


## DEL DRAGO, ET LA LIMA.

TROVÒ Il Drago una lima in mezo un campo ;  
E stretto da la fame allhor la prese  
Per divorarla non sapendo quale  
Cosa ella fosse : e mentre la stringea  
Tra duri denti indarno ritentando  
Di spezzarla sovente, e non potea  
Modo trovar, che quella a lui cedesse ;  
Dice ella : o sciocco, di te stesso fuori  
Ben sei, se stimi di poter far danno,  
Pur picciol danno, a la durezza estrema  
De' miei ferrigni e ben temprati denti,  
A cui cede l'acciar più saldo e forte.  
Tal che prima i tuoi denti a pezzo a pezzo  
Si lascieranno, et da la mia durezza  
Consumati saranno a poco a poco,  
Che segno mostrin pur d'havermi offesa.  

Sentì ciò il Drago, e come quel c'havea  
Lungamente provato indarno ogni opra  
Per farne stratio, alfin cangiò pensiero :  
Et cedendo lasciolla in pace starsi.  

Così devria colui lasciar le imprese,  
Che impossibili sono alle sue forze,  
Né contrastar con quel, ch'è più possente  
Di virtute e valor : che nulla acquista  
Chi l'huom combatte, ch'è di lui più forte.  

Ceda chi manco vale al più possente.  


## 40. 


## DEL CERVO, E 'L CAVALLO, E L'HUOMO.

PASCEANO il Cervo, et il Cavallo insieme  
Dentro un bel prato di novella herbetta  
Per lunga usanza, e con invidia ognuno,  
Che 'l compagno godesse un tanto bene,  
E consumasse quella parte, ch'esso,  
Se l'altro non ci fusse, havria per sua.  
E tanto un giorno in lor crebbe il dispetto,  
L'odio e la rabbia, che con pugna horrenda  
Vennero insieme a discoperta guerra.  
De laquale in più assalti il Cervo sempre  
Restò vincente per la gran fortezza,  
Ch'in fronte havea de le ramose corna.  

Così il Caval perdendo ognihor la pugna  
Partì dolente a viva forza spinto  
Da la pastura di quel sito ameno :  
E cercando d'aiuto in quella guerra  
Alcun, che soccorresse al suo bisogno,  
Incontrò l'huomo ; a cui con prece humile  
L'opra sua chiese. Ond'ei, che disegnato  
Gran tempo haveva di soggetto farsi  
Quell'animal per li servigi suoi,  
Tosto pronto s'offerse in sua difesa :  
Ma disse ; che, se ben d'ingegno e forza  
Era bastante a superar il Cervo  
Quando quel si fermasse a la battaglia :  
Pur, quando ei si fuggisse, esso non era  
Possente di seguir sì lieve corso :  
Però mistier facea, ch'egli in sul dorso  
Là nel portasse, ove trovando il Cervo  
Non li giovasse la veloce fuga :  
Et ch'a bisogno tal egli devea  
Lasciarsi por da lui la sella, e 'l freno,  
D'accomodarsi seco, e dargli il modo  
D'intender la sua voglia ove il bisogno  
Cercasse, ch'ei per lui volgesse il piede.  

Il Cavallo ciò inteso, e dal desio  
Di vincer l'inimico in ogni modo  
Già cieco fatto a scorger più lontano  
Di queste conditioni il dubbio fine,  
Fé ciò, che volse l'huom : lasciossi porre  
E sella e briglia ; e nel condusse in parte,  
Ove fra poco spatio il Cervo altiero  
Da le fort'armi, e da l'ingegno humano  
Alfin restò miseramente ucciso.  

Onde il Cavallo al fin de le sue voglie  
Venuto homai, debite gratie rese  
Di tal favor a l'huomo : e poi li chiese  
Licenza per andarsi a goder solo  
Quel prato ameno, il resto di sua vita  
In dolce libertà passando lieto.  

Ma l'huom, che già l'havea nelle sue mani,  
E poteva domar a modo suo  
De le forze di lui l'alto valore,  
Disse : Che, s'egli in suo servitio havea  
Tanto sudato, che vittorioso  
Fatto l'havea del suo fiero nimico ;  
Era ben degno ancor, ch'esso il servisse  
Per qualche giorno in alcun suo bisogno,  
E che non intendea per modo alcuno  
Lasciarlo andar senza pagargli il costo  
Di sue fatiche, e nel ritenne a forza  
Sì, ch'ei rimase eternamente servo.  

Così talhora un huomo, ch'è men forte  
Del suo nimico, e che soccorso chiede  
Ad huom, che più del suo nimico vale,  
Dopo le sue vittorie alfin rimane  
De la sua propria libertà perdente :  
Che quel, che vinto ha il suo nimico, ch'era  
Di lui più forte, assai più facilmente  
Può vincer lui, di cui già possessore  
Si sente, e haver tutte le forze in mano ;  
Né vuol haver per altri indarno speso  
Il valor proprio : ché raro si trova  
Chi per un altro il suo metta a periglio,  
Senza speranza di guadagno haverne.  

Forza, che d'altrui pende, è vinta e serva.  


## 41. 


## DEL PORCO, ET DEL CANE.

STUPIDO il Porco disse un giorno al Cane :  
Non so, caro fratel, perché tu stai  
Vicin sempre al patron, che spesso spesso  
Ti batte, e più tu l'accarezzi ognihora :  
Tal ch'io, che mai da lui non sento offesa,  
Anzi nutrito son due volte il giorno,  
Non me 'l posso giamai veder da presso  
Con cor sicuro, pur temendo quello,  
Che tu provato ognihor par che non temi.  

A questo il Cane, io ti dirò (rispose)  
Di ciò quella cagion, che il ver m'insegna.  
Mi percuote il patron tal volta il dosso,  
Non per odio, o dispetto, in ch'ei mi tenga ;  
Ma per amor, ch'egli mi porta, e farmi  
Di quello instrutto, ond'io possa esser atto  
Ne i suoi servigi, e più felice farmi.  
Quinci avien poi, che seco andando a caccia  
Mi rendo pronto a mille belle imprese :  
E mi pasco di starne, e di fagiani,  
E di mille altri cibi ottimi e rari :  
Tal che dolce mi sembra ogni percossa,  
Ch'io da lui sento a mia dottrina darmi ;  
Perch'utile et honore alfin m'apporta,  
Ond'ho cagion di starmi a lui vicino :  
Ma tu bene a ragion fuggirlo dei,  
Et più quando egli ti nudrisce et pasce  
Di miglior cibo ; perché allhor s'appressa  
(Né vorrei dirlo) di tua vita il fine ;  
Quando egli ha gran piacer, che tu t'ingrassi,  
Stando in quiete, e in dolce almo riposo  
Per goder poi de le tue carni un giorno.  

Utile è il mal, che per buon fin si pate.  


## 42. 


## DEL LUPO, ET LE PECORE.

VESTISSI il Lupo i panni d'un pastore  
Per ingannar le semplicette agnelle  
Con l'apparenza de l'altrui sembiante,  
Celando il troppo conosciuto pelo :  
E col bastone in man, co 'l fiasco al tergo,  
E con la Tibia pastorale al fianco,  
Verso il gregge vicin ratto inviossi,  
Sperando di condurlo entro un ovile  
Fatto da lui d'una spelonca oscura,  
E prepararsi per un anno il cibo,  
Che senza faticar potria godersi.  

Ma quando l'empio fu giunto tra 'l gregge,  
(Tra 'l gregge, il qual non lo temea credendo  
Dal suo vestir ch'ei fosse il suo pastore)  
E volse dar la voce, onde il volgesse  
Al pensato camin, fiero ullulato  
Fuori mandò di tanto horror ripieno,  
Che le paurose pecorelle tutte  
Smarrite ne restaro, e quello al grido  
Riconosciuto rimirando a dietro  
Si diedero a fuggir velocemente  
A i vicin tetti del nativo albergo ;  
Et ei di ciò restò schernito, e tristo.  

Tal l'huom bugiardo e di malitia pieno  
Rimaner suole a lungo andar, né puote  
Sempre venir al fin del suo pensiero  
Con la bugia del suo fallace inganno,  
Ché finalmente il ver da sé si scopre ;  
E l'istessa bugia ne 'l fa palese.  

Non può la falsità star sempre occulta.  


## 43. 


## DELLA GALLINA, ET LA RONDINE.

LA Gallina trovò del Serpe l'uova,  
Et a covarle incominciò cortese ;  
Perché n'uscisse la progenie nova  
Con desio di ben far, ch'a ciò l'accese.  
Ma mentre ch'ella con amor le cova,  
La Rondinella, che tal opra intese,  
Come colei, che saggia era, et accorta,  
La semplicetta in cotal modo esorta.  

Vana è, misera, l'opra e a te mortale,  
A cui con tanto amor e studio attendi :  
Che tu prepari a te medesma il male,  
Ch'anzi fuggir devresti hor che l'intendi :  
Che quando al fin d'una fatica tale  
Giunta sarai, se accorta il ver comprendi,  
E spererai qualche mercede a tanto  
Affanno, il frutto fia sol doglia e pianto.  

Che i Serpi n'usciran, la cui natura  
Sempre è di mal oprar ; e ti faranno  
Le prime ingiurie, e da tua ria ventura  
Ad ingiuriar gli altri impareranno :  
E, se non ti trarranno a morte oscura  
Il primo dì, che de l'uova usciranno,  
Faran col tempo eterna ingiuria poi  
Con tua gran pena a' proprii figli tuoi.  

Lasciale dunque, e non pensar giamai  
Di premio haverne usando atto gentile ;  
Ché se ben cortesia merita assai ;  
Chi per natura è rio non cangia stile :  
E per buon'opra rende pene e guai,  
Et è superbo a quel, che gli è più humile :  
Né può placar un beneficio pio  
Un cor, che nato sia crudele e rio.  

Chi l'empio esalta, è da lui posto al basso.  


## 44. 


## DEL SERPENTE, ET GIOVE.

IN mezo d'una via stava il Serpente,  
Né però ad altri facea danno alcuno,  
Anzi sempre calcato era da ognuno,  
E tolto a scherno da l'humana gente :  

E con Giove si dolse, che innocente  
Essendo, gli era ogni huom sempre importuno.  
Ond'ei gli disse : Ognun sarà digiuno  
D'offenderti, se men sarai clemente :  

E, se col primo, che ti fece offesa,  
L'ira mostrato havesti, e 'l tuo veleno,  
A l'altre ingiurie ciò t'era difesa.  

Perché chi vive di modestia pieno  
Fa ch'ogni altro l'ingiuria, e vilipesa :  
E chi suol vendicarsi a lor pon freno.  

Chi facile perdona, ingiuria aspetta.  


## 45. 


## DELLE FORMICHE, ET LA CICALA.

MENTRE che al Sol nella più algente bruma  
Givan molte formiche in lunga schiera  
Portando ad asciugar l'humido grano  
Fuor de la buca, ove l'havean riposto ;  
La misera Cicala, che di fame  
Già si moriva, con preghiere humili  
Cominciò loro a supplicar soccorso.  
Il che sentendo una di lor più antica  
D'anni, e di lunga esperienza dotta  
Le domandò quel, che l'està passata  
Ella facesse : e rispondendo quella,  
Che col batter de l'ali, e 'l mover tuono  
Dentro a le cartilagini sonanti  
De l'aureo ventre un'harmonia soave  
Formar soleva per comun ristoro  
De gli affannati, e stanchi pellegrini,  
Che sotto il fiero ardor del Sole estivo  
Facean passaggio per gli aperti campi.  

Allhor colei, che tal risposta intese,  
Con accorto parlar disse ridendo.  
Dunque, se allhor così cantar solevi  
Senza pensar che far devesti il Verno,  
Hor ballerai per far più bello il giuoco :  
Il che tanto puoi far più agevolmente,  
Quanto hai di cibo il ventre hora men carco.  

Giovani, voi che de' vostri anni il fiore  
Dietro a le vanità perdendo andate,  
Senza pensar di vostra vita il fine,  
Aprite a questo esempio, aprite gli occhi :  
Et imparate con più san discorso,  
Che v'è mestiero in su la primavera  
Di vostra età pensar di quella al verno :  
Se non volete a l'ultima vecchiezza  
Giunger infermi, e di miseria pieni ;  
Che l'antico proverbio è cosa vera,  
La vita il fine, il dì loda la sera.  

Chi vuol da savio oprar pensi al suo fine.  


## 46. 


## DELLA VOLPE, ET DEL PARDO.

LA Volpe e 'l Pardo si trovaro insieme  
Un giorno a spasso, e vennero a contesa  
Tra loro di beltà. Diceva il Pardo  
Vedi la pelle mia di varie macchie  
Con ordine e misura al par del cielo,  
Ch'è di stelle dipinto, adorna tutta  
Con tal vaghezza, che stupore apporta  
A qualunque la vede : e tal è 'l pregio  
Suo, che Baccho figliuol del sommo Giove  
Non si sdegna coprir le belle membra  
D'altra mai per lo più, che di tal pelle,  
Che tutta la mia specie adorna e veste.  

Tacque mentre ei parlava allhor la Volpe ;  
Dapoi sciolse la lingua in tal risposta.  

Se di beltà fra noi movi contesa  
Intender dei de la beltà più vera :  
La qual di quella parte esser s'intende,  
Che forma dona a l'animal vivente,  
Questa s'intende la bellezza interna,  
Non quella esterior, che d'accidente  
Esterior patir può sempre oltraggio ;  
E variando la primiera forma  
Divenir sozza a l'altrui vista e lorda.  
Però di questa a me ceder tu dei,  
Se non sei folle in tutto, ognihor la palma ;  
A me ; che quanto hai tu vario d'aspetto  
Il dorso tutto, ho vario e di colori  
Mille dipinto l'animo e l'ingegno  
Atto a fornir mille lodate imprese :  
E per ciò bella sono in quel, ch'importa  
Più, che la pelle facile a smarrire  
L'apparente beltà, ch'offender puossi :  
Onde la mia non può sentir offesa  
Mentre con essa mi riserbo in vita.  

Da questo impari ognun prezzar quel bene,  
Che l'alma apportar suol, non la fortuna  
C'hor chiara sembra, hor con la faccia bruna,  
E sempre forma variar conviene.  

Più bello è il bel del cor, che il bel del volto.  


## 47. 


## DELLA MOSCA.

GIÀ dentro un'olla, che di carne piena  
Era d'alesso nel tepido humore  
Bolliva al foco, nell'humor fervente  
Entrò la Mosca da la gola tratta  
Del grasso cibo, che nuotar vedea :  
Del qual dapoi, c'hebbe satiato a pieno  
L'ingorda brama, e 'l temerario ardire,  
Venne sì gonfia del mangiato pasto,  
E di quella bevanda a lei soave,  
Che non potea levarsene, e cadendo  
Anzi più in mezo del liquor profondo  
De la vicina morte in mano andava ;  
Onde vedendo non poter fuggire  
L'odiato fin de la penosa vita,  
Cominciò confortarsi in cotal guisa.  
Tanto ho bevuto qui, tanto ho mangiato,  
Et tanto bene homai lavata i' sono,  
Ch'a ragion debbo volontieri e in pace  
Sostener di mia vita un simil fine.  

Così dee tolerar l'huomo prudente  
Quel, che non può per modo alcun fuggire ;  
E quel, che vuol necessità, seguire,  
Per non parer altrui di bassa mente.  

Quel, che schivar non puoi, sopporta in pace.  


## 48. 


## DELL'ASINO, CHE PORTAVA IL SIMOLACRO.

UN ASINEL, che sopra il tergo vile  
Havea di Giove un simolacro d'oro,  
Ch'al Tempio il suo padron seco trahea,  
Mentre passava per diverse vie  
Era inchinato da la gente tutta,  
Che con divotion s'humiliava  
Del nume vano a quella ricca imago.  
Ma credendo il meschin, che quell'honore  
Venisse fatto al suo nobile aspetto,  
Del suo stolto parer tanto gonfiossi,  
Che preso allhor da quella gloria vana,  
E tosto in mezo del camin fermato  
Levando per superbia in alto il capo  
Tutto si vagheggiava ; et non volea  
Mirando hor qua hor là mover un passo :  
E d'esser nato un Asino del tutto  
Già si scordava, se non era allhora  
Il suo padron, che con un grosso fusto  
Percotendo le natiche asinine  
Gli fece di sé stesso entrar in mente  
Con molte busse, et con simil parole.  
Segui pur pazzo il tuo preso camino,  
Che non sei tu, ma quel, che porti, è 'l Dio,  
Che da ciascun, che vedi, è riverito.  

D'ogni superbo cor questo è figura,  
C'ha di publico honor titolo e nome,  
E non si porta in suo costume, come  
La prudenza richiede a sua natura.  

L'honor dato a l'huom sciocco insano il rende.  


## 49. 


## DI PALLADE, ET DI GIOVE.

GIÀ fu che ognun de gl'immortali Dei  
A suo piacer un arbore si elesse  
D'haver per propria insegna in sua tutela.  
Così Giove la Quercia altera prese ;  
Venere il Mirto ; il Pino il Dio del mare ;  
Apollo il Lauro ; et la sublime Pioppa  
In gloria cesse del famoso Alcide.  

Questo veduto allhor Pallade saggia  
Restò sospesa di stupore alquanto,  
Che tale elettion fosse caduta  
Sovra di piante infruttuose e vane,  
Poi che ciascun sapea, che immensa copia  
Di fruttifere pur ne havea la Terra,  
Da farne agevolmente utile eletta :  
Et domandando al sommo padre Giove  
Modestamente la cagion di questo,  
Alfine hebbe da lui cotal risposta.  

La cagion, figlia, che ciascun ne indusse  
A far elettion d'inutil pianta,  
Fu certo un ragionevole rispetto,  
C'habbiam che 'l mondo non pensasse mai,  
Che per l'utilità vil di quel frutto  
Il proprio honore alcun di noi vendesse,  
Onde il nome divin restasse infame.  

Udito ciò la generosa Dea  
Per dar del suo saper degna risposta  
In sì fatto parlar la lingua sciolse.  

Prendasi pur ognuno, o sommo Padre,  
De gl'immortali Dei qual più gli aggrada  
Inutil pianta del suo pregio insegna,  
Ch'io quanto a me, cui sempre giova e piace  
L'honor goder con l'utile congiunto,  
M'eleggerò la pretiosa oliva,  
Di cui voglio esser protettrice amica.  

Allhor baciò la valorosa figlia  
Il Padre Giove ; et tutto allegro disse.  

O degna figlia del tuo Padre Giove,  
Ben mostri al tuo parlar accorto et saggio,  
Et al giudicio del sublime ingegno,  
Che non del ventre di femina vile,  
Ma del mio divin capo uscita sei.  
Però sarai da i secoli futuri  
Meritamente ognihor saggia chiamata :  
Che veramente quella gloria è vana,  
Che da l'util si vede ognihor lontana.  

Vero honor non è quel, che in danno torna.  


## 50. 


## DEL GRANCHIO, ET LA VOLPE.

IL Granchio un giorno era del Mare uscito  
Per novello disio di trovar cibo,  
Che gli gustasse fuor de l'onde salse ;  
Onde pascendo a suo diporto andava  
Lungo a la spiaggia del vicino lito.  
E la Volpe, che intorno iva cercando  
Da satiar la fame, che già quatro  
Intieri giorni le rodeva il ventre,  
Visto quel di lontan subito corse,  
E tosto l'afferrò per divorarlo.  
Ei che s'accorse del crudele effetto,  
Né scampo a sua salute haver poteva,  
Lagrimando tra sé disse : Ben merto  
Lasso, meschino, e questo e peggior male,  
Poi c'havendo nel mar cibo bastante  
Di condur la mia vita insino al fine,  
S'io di Nestore ben vivessi gli anni,  
Ho voluto cercar novella strada  
Di pasturarmi fuor del luogo usato,  
In parti entrando a mia natura avverse ;  
E d'animal marin terrestre farmi,  
Perdendo col mio albergo ancor la vita.  

Così fa l'huom, che da troppo desio  
Di cose nove la sua patria lassa,  
E temerario arditamente passa  
Ove misero cade in stato rio.  

Il cercar varia sorte è talhor morte.  


## 51. 


## DELLE MOSCHE NEL MELE.

D'UN gran vaso di mel, ch'a un pellegrino  
Si ruppe, era una via sparsa nel mezo  
Con largo giro : ond'una copia grande  
Di Mosche in quello da la gola tratte  
Dolcemente pascean l'amato humore.  
Ma quando fur ben satie e di mel piene  
Volendosi da quello alzar a volo  
Parte da la gravezza del pasciuto  
Ventre, parte dal mel tenace fatto  
Dal Sole ardente de l'estivo giorno  
Ritenute di là mover il piede  
Mai non potero, e faticarsi indarno.  
E mentre stavan dibattendo l'ali  
Diversi augei, che quelle hanno per cibo,  
Di questo accorti tosto si calaro,  
E le divorar tutte in poco d'hora.  

Dinota questo, che colui, che tutto  
Si dona al senso de la gola in preda  
Senza tener in questo ordine o modo,  
Che suol ragion dottar [4] a chi prudente  
Nutrir si vuol di delicati cibi  
Per sua salute, ma si astien dal troppo,  
Che nuocer suole, onde tal vitio nasce ;  
Sovente casca in misera fortuna,  
E de la Morte ancor tal volta in mano.  

Spesso la gola altrui guida a mal fine.  


## 52. 


## DELL'ASINO, LA SIMIA, ET LA TALPA.

L'ASINO si dolea che l'ampia fronte  
Non havea, come il Bue, di corne armata ;  
Né la Simia facea minor lamento  
Di non haver la coda, onde coprisse  
Le parti, che modestia asconder suole.  
Tal che sentito allhor la cieca Talpa  
D'ambodue la querela, e 'l rio cordoglio  
Lor si fé incontra, e tai parole mosse.  

Deh perché fate invan tante querele  
Voi, che per altro pur felici sete ?  
Se me, ch'esclusa de l'amata luce  
Vivo infelice sotto eterna notte  
Priva del maggior ben, ch'al mondo sia,  
Vedete star senza querela in pace ?  

Dunque colui, che sé misero crede,  
Stia ne gli affanni suoi costante e forte ;  
E nel voler di Dio paghi sua sorte  
De l'affanno maggior, che in altri vede.  

Conforto è al proprio il maggior mal d'altrui.  


## 53. 


## D'UN MARITO, CHE CERCAVA AL CON- trario del fiume la moglie affogata.

UN huom, di cui la moglie in certo fiume  
Sendo caduta alfine estinta giacque,  
Il cadavero suo cercava indarno  
Incontra 'l corso de le rapid'onde.  
Tal che più d'un, che la fatica vana  
Scorgea di lui da carità commosso  
Gli ricordava con parlar cortese,  
Che per trovarla a la seconda andasse  
Del corrente liquor, che in giù trahea.  
Ma quel, che poco tal pensier curava  
Così rispose : Io non farò già questo :  
Perché mentre mia Donna in vita resse  
Fu da l'altrui parer così diversa,  
Così di voglia sua, così lontana  
Dal comune voler, così contraria  
A qual si voglia altrui genio e costume,  
Che di ragion non è da creder mai,  
Che natura cangiando hora ch'è morta,  
Deggia corso tener se non diverso  
Tutto, o contrario a quel, che l'onda tiene.  

Cotal esempio a l'huom discreto insegna  
Che vitio natural difficilmente  
Si lascia, ove invecchiato habbia la mente  
Ostinato voler, che in altri regna.  

Chi d'alcun vitio ha in sé mostrato eccesso  
Fa ch'altri, anchor che spento, il crede in esso.  


## 54. 


## DEL CONTADINO, ET ERCOLE.

PASSAVA un Contadin col carro carco  
Di biada per un calle assai fangoso,  
Né havendo i buoi per la stanchezza forze  
D'indi ritrarlo, miserabilmente  
Tutto otioso e di mestitia pieno  
Facea soggiorno, et non sapea che farsi.  
E così non prendendo alcun partito  
Con gran sospiri e gemiti pregava  
Ercole invitto, che dal ciel scendesse  
Per sovvenirlo in così gran bisogno.  

Il che fatto più volte alfin commosso  
Da la pietà del suo grave lamento  
Sceso dal Cielo sopra un nuvol d'oro  
A lui mostrossi il glorioso Alcide,  
E cominciò parlargli in cotal guisa.  

Oh là tu, che dal ciel chiamato m'hai  
In tuo soccorso, hor da' principio tosto  
Ad aiutarti per te stesso, et opra  
Quanto è in te di valor per tragger fuori  
Di questo loto il già fermato carro :  
Stimola i buoi ; metti le spalle sotto  
Le gravi sponde, et sollevando alquanto  
Le lente ruote invita al moto il plaustro :  
Ch'allhor, se da persona di valore  
Facendo sforzo a la tua debil possa  
Mi chiamerai in soccorso al tuo bisogno,  
Sarò presente ; e col divin potere  
In te raddoppierò l'humane forze.  

Ci dà questo a veder, che Dio non suole  
Porger soccorso a l'huom, ch'è neghitoso,  
S'ei da sé stesso del suo ben bramoso  
Ad aiutarsi cominciar non vuole.  

Opri sé anchor, chi vuol di Dio l'aiuto.  


## 55. 


## DEL LUPO, ET DELLA GRUE.

IL Lupo devorato havea un agnello ;  
Et per la fretta, del mangiar c'havea,  
Un osso rotto con l'acuta punta  
Gli restò in gola attraversato in modo,  
Che sentiva di morte estrema pena.  
E per medico suo la Grue richiese  
Con assai largo premio pattuito  
Tra lor d'accordo per cotal fatica.  
Ond'ella con l'acuto e lungo rostro  
In breve alfin di tanto affanno il trasse.  
Ma richiedendol poi di sua mercede  
N'hebbe in premio da lui cotal risposta.  

Vattene sciocca, temeraria, e audace,  
Ch'assai buon patto e premio esser ti deve  
L'haver già tratto a salvamento il collo  
Fuor delle fauci del rapace Lupo.  

Così gli huomini rei sovente ingrati  
Si stiman di favore esser cortesi  
A quelli, in cui non sian gli ufficii spesi  
De i vitii loro iniqui e scelerati.  

L'huom reo dal non far mal s'arroga merto.  


## 56. 


## DEL TOPO CITTADINO, E 'L TOPO VILLANO.

DUE Topi, un di Città, l'altro di Villa  
Ambo congiunti d'amicitia stretta  
S'invitaro l'un l'altro insieme a cena.  
Ma fu primo il villan, che 'l caro amico  
Nel suo povero albergo ricevesse.  
E tra le canne, che servian per muro  
De l'humile capanna d'un pastore,  
Di cece, e ghiande, che in più giorni accolse,  
Tutto contento, e pien d'amico affetto  
Gli fece lauta e copiosa mensa.  
Così rodendo insino a meza notte  
Il duro cibo con tranquilla mente  
A un dolce sonno alfin si diero in preda.  
Ma quando il Sol col mattutino raggio  
Lucido e chiaro in Oriente apparse,  
Il Topo Cittadin l'altro destando  
Per gran desio, c'havea di farsi honore,  
L'invitò a cena a le paterne case :  
Ove alfin giunti dopo lunga via  
Su l'hora prima de la notte oscura  
Entraro stanchi al buio in ampio loco,  
Che d'un palazzo era terreno albergo,  
Tutto odorato di soavi cibi,  
Onde abondante era d'intorno e pieno.  
Quivi senza aspettar chi gl'invitasse  
Ciascun di loro a ristorar si diede  
La fame, e del camin l'aspro disagio,  
Intorno a' varii delicati cibi,  
Di ch'eran colmi molti piatti e deschi.  
Ma non sì tosto prima gli assaggiaro,  
Che con romor, che gli rendeo sospesi,  
Ecco scuotendo mille chiavi, e l'uscio  
Subito aprendo con un lume in mano  
Il maestro venir de la cucina  
Per porre in salvo certe altre vivande,  
Che pur dianzi levate havea di mensa.  
A l'apparir de l'inimico lume  
Il Topo Cittadin ratto fuggissi  
L'altro invitando con tremante core  
A far l'istesso per fuggir da' guai,  
E dietro a l'uscio tosto si nascose.  

Ma partito colui, che fu cagione  
De la paura, e del disturbo loro,  
Tornar di novo a l'assaggiato cibo,  
E ne satiaro a pien l'ingorda fame,  
Benché tremanti, e di sospetto pieni :  
Né però si sapean levar da mensa  
Dal gusto presi del soave pasto,  
Se un'altra volta l'importuno hostiero,  
Che per altro bisogno ivi tornava,  
A disturbarli non venia di novo.  

Allhora s'appiattar celatamente  
Dietro un vasello di Cretense vino,  
Che gocciolando dal mal sano fondo  
Spargea 'l terreno del liquor soave.  
Del qual poi che appagato hebbe ciascuno  
Più che a bastanza la golosa sete,  
Quivi posar le ben pasciute membra  
Con gran temenza, il resto de la notte  
Tutto passando con disagio e pena  
Senza mai chiuder occhio, o mover piede,  
Tanto sospetto havean d'ogni periglio.  
Poi quando Febo con l'aurato carro  
Portò di novo in Oriente il giorno,  
L'hospite cittadino al suo compagno  
Con festevol parlar gioioso disse.  
Che ti par, frate, de le mie vivande ?  
Non son forse elle altro che cece, o ghiande ?  

A tal sermon colui, ch'era dal sonno,  
Ma molto più da la paura stanco,  
In cotal modo a l'hoste suo rispose.  

Gratie ti rendo del cortese accetto  
Che fatto m'hai nel tuo nobil convito  
Degno del gusto de' celesti Heroi ;  
Perché il favor (e sia qual ei si voglia)  
Che fatto vien da volontate amica,  
Deve esser sempre in tutti i modi caro,  
E di grata mercè premio s'acquista.  
Ma ben dirò ; che m'è più dolce assai  
Roder la fava, o la tarlata noce  
Nel pover tetto mio lieto e sicuro ;  
Che in questo loco di paura pieno,  
E senza mai posar sicuro un'hora  
Gustar l'ambrosia, e 'l nettare di Giove.  

Voi, cui posto ha la cieca instabil Dea  
De le terrene cose in mano il freno  
E voi, ch'a più poter veloci andate  
Con sommo desiderio a i regii alberghi  
Per vender sol la libertà e la vita  
Ciechi o dal fumo de l'ambitione,  
O dal vano splendor del lucid'oro ;  
Deh raffrenate la superbia, e 'l fasto ;  
Deh misurate i passi vostri alquanto ;  
E con sano discorso giudicate  
Del corso e stato vostro il dubbio fine :  
Che anchor che retto da propitia stella  
Arrivar possa al desiato segno,  
Non ha però felice un giorno solo.  
Se del savio di Frigia entro a lo specchio,  
In cui l'huom savio sé medesmo intende  
E riconosce il pazzo i proprii errori ;  
Mirate un poco, haver chiara potrete  
L'oscurità de le miserie vostre :  
Quinci del vero alfin fatti più accorti,  
E scorto di Virtute il bel camino,  
Fuor vi trarrete de l'error comune,  
Nel quale ognun precipitoso corre :  
Né stimarete l'oro, o 'l lucid'ostro,  
O le delicatissime vivande,  
Le feste, i giuochi, o i trionfali honori  
Contrapesati da continue cure,  
E da mille sospetti indegni et vili,  
Più, che la dolce amata libertade,  
Più, che l'almo riposo, e l'otio honesto  
Accompagnato da la gioia immensa  
D'una tranquillità grata e sicura,  
Che rende l'huomo in povertà beato.  

Dunque colui, ch'esser felice brama,  
Segua del Topo rustico la norma ;  
Che viverà nella più nobil forma  
Beato, e morirà con gloria et fama.  

Un ben, ch'è mal sicuro, è da sprezzarsi.  


## 57. 


## DEL CONTADINO, ET DEL CAVALLIERO.

PORTAVA il Contadino a la cittade  
Un lepre morto, c'havea preso dianzi,  
Per farne, in su 'l mercato alcun guadagno.  
Ma trovatolo a sorte uno a cavallo,  
Che gli venia da la cittade incontra,  
Di volerlo comprar sembianza fece :  
E prendendolo in mano, e ponderandol  
Per farne stima, lo chiedea del prezzo,  
Quando l'astuto in un medesmo punto  
Toccò di sprone il suo destrier veloce,  
E a sciolta briglia in fuga il corso prese.  
Or visto il Contadin, che invano havrebbe  
Fatto ogni prova per voler seguirlo ;  
Di ricovrarlo non havea più speme ;  
E dirgli incominciò così gridando.  

Io te ne faccio un dono in cortesia,  
Tu dunque in cortesia portatel lieto ;  
E goderannel per mio amore in pace.  

Così talhor altrui l'huom donar suole  
Quel, che per modo alcun vender non puote,  
Celando il suo pensier con finte note  
Mentre non ne può far ciò, ch'egli vuole.  

Volontier dona quel, che non puoi vendere.  


## 58. 


## DEL LEONE, DELL'ASINO, ET DELLA VOLPE.

IL possente Leon, l'astuta Volpe,  
E 'l semplice Asinel venner d'accordo  
D'esser compagni, e divider tra loro  
Quel, che ciascun di lor prendesse in caccia.  
E fatto un giorno assai copiosa preda,  
E sendo a l'Asinel toccato in sorte  
Il far le parti del comun guadagno,  
Il tutto giustamente in tre divise :  
Perché ciascun il suo dovere havesse.  
Ma il superbo Leon questo vedendo  
Arse nel cor tutto di rabbia e sdegno :  
E 'l miser divisor tosto accusando  
D'iniquità, d'inganno, e di malitia,  
Lacerò tutto ; e con vorace brama  
Ne satiò la scelerata fame.  
Poi volto in atto furibondo e fiero  
A la Volpe, che attonita mirava  
Quel caso strano, e di nequitia pieno,  
Con parlar orgoglioso le commesse,  
Che in giuste parti dividesse il tutto.  
Ond'ella accorta da l'altrui ruina  
Quasi tutta la preda in un raccolse,  
Per farla del Leon debita parte ;  
E presentolla a la superba fiera ;  
E poco più di nulla a sé ritenne.  
Allhor l'altiero d'allegrezza pieno  
Le disse. ove sorella, hai così bene  
Appresa del divider la ragione,  
Che con tanta dottrina hor m'hai dimostro ?  
A cui l'astuta humilmente rispose.  
De l'Asino lo stratio, e 'l tristo fine  
Dato m'ha de le leggi la dottrina ;  
Ch'a ben patir quel, ch'è commune, insegna ;  
E m'ha fatto legista in un momento.  

Così l'huom spesso a l'altrui spese impara  
Nelle occorrenze perigliose e strane  
Il ritrovar la via di sua salute  
Senza tema di biasmo, o d'alcun danno.  

Se vuoi del tuo mistier cavar guadagno,  
D'un tuo maggiore non ti far compagno.  


## 59. 


## DEL FIGLIUOL DELL'ASINO, E 'L LUPO.

L'ASINO già nel suo presepio infermo  
Giaceva giunto assai vicino a morte,  
E di ciò sparsa era la fama intorno.  
Onde per visitarlo allhor si mosse  
Con cor maligno, e simulato volto  
Il Lupo ; e fatto già vicino a l'uscio,  
Che la stalla chiudea, per certo foro  
Dentro guardava ; e l'Asinel vedendo  
Giacersi a lato del suo infermo padre,  
Chiamollo a sé, pregandol ch'ei l'aprisse,  
Ché visitar il genitor volea.  
Et ei, che 'l conoscea, negò di farlo.  
Allhor il Lupo in sé tutto confuso  
Fingendo haver pietà de' casi suoi,  
Gli domandò qual fosse allhor lo stato  
Del padre suo, ch'esser sentiva infermo.  
A cui ridendo l'Asinel rispose,  
Va pur, s'hai forse a fare altro camino ;  
Ch'egli sta meglio assai, che non vorresti.  

Tal ti dee del nimico esser sospetto  
Il volto, che d'amor ti mostra segno ;  
Se con l'occhio miglior del sano ingegno  
Non vedi qual gli giace il cor nel petto.  

Se vivi in rissa, e star vuoi senza pene,  
Sospetta dal nimico anchor del bene.  


## 60. 


## DELL'ASINO, E DEL LUPO.

L'ASINO un dì passando in certo loco  
Fermò sopra d'un chiodo a caso il piede,  
Onde restò trafitto amaramente  
Da quel, che dentro tutto entrato gli era.  
E cercando rimedio a l'aspra doglia  
Il Lupo a lui per medico s'offerse ;  
E di certa mercè restò d'accordo  
Seco, se di quel male ei lo sanava.  
E tanto fé col duro acuto dente,  
Che gli lo trasse, e di martìr lo sciolse.  
Ond'ei chiedendo il pattuito dono  
L'Asino, che pagar già nol poteva,  
Lo pregò caramente a rimirarli  
Meglio per non so che, che l'affligea,  
Nella ferita anchor restata aperta :  
Che grato poi del premio gli sarebbe.  
Il che facendo il medico mal atto,  
Ei levando le groppe in un momento  
D'ambidue i piè nel fronte e nelle spalle  
Così gagliardamente lo percosse,  
Che 'l lasciò quasi morto in mezo 'l campo ;  
E fuggì ratto al consueto albergo.  
Ma dopo lungo spatio rivenuto  
Il Lupo alfin nel suo primiero senso  
A sé medesmo tai parole mosse.  
M'è certo a gran ragion questo avenuto :  
Ch'essend'io nato per mia buona sorte  
Atto de gli animali al far macello ;  
Il medico facendo, inutilmente  
Derogar volsi al natural valore.  

Ognuno dunque accortamente impari  
L'arte seguir, a cui sua stella il chiama :  
Et lasci quell'ufficio, in cui Natura,  
O giudicio, o favor non gli consente,  
Da riuscir con utile et honore,  
Se gir non vuol d'ogni miseria al fondo.  

L'ufficio, in ch'egli vale, ognun far deve.  


## 61. 


## DELLA VOLPE, ET DELL'UVA.

GIUNSE la Volpe da la fame scorta  
Ove una Vite co i pendenti rami  
Facea d'uve mature allegra vista :  
E cominciò con appetito immenso  
Far ogni prova, onde potesse haverne.  
Ma per ben ch'ella alzasse i piè dinanzi  
Lungo il troncone, et saltellando andasse  
Per arrivar a quel pendente cibo,  
Però mai non ne giunse un picciol grano.  
Onde vedendo ogni sua speme vana  
Se ne ritrasse, et a sé stessa disse.  
Lasciala pur, ch'ella non è matura,  
Per gl'immortali Dei ch'io non ne voglio ;  
È troppo acerba, e di spiacevol gusto.  

Tal l'huomo astuto suol quel, ch'ei più brama,  
Spesso sprezzar, se da accidente strano  
Reso gli vien dal suo pensier lontano  
Quel, che più d'acquistar s'industria, et ama.  

Non cura il savio quel, c'haver non spera.  


## 62. 


## DEL CORVO, ET LA VOLPE.

FERMOSSE il Corvo sopra un'alta quercia ;  
Et un pezzo di cascio havea nel rostro.  
Onde l'astuta Volpe, che 'l vedea,  
Cominciò seco ragionar tessendo  
A quello in cotal modo un dolce inganno.  
O che bell'animal vegg'io là suso,  
Che vago augello di diverse piume,  
Di mille varii, e bei colori adorno.  
Dio ti mantenga o generoso uccello ;  
Ché, pur che 'l canto sol non ti mancasse,  
Degno saresti a mio giudicio certo  
D'esser tu sol l'augel del sommo Giove.  

Allhor quel sciocco, che sentiva quali  
Eran le lodi, che colei gli dava,  
Entrato in speme di quel vano honore,  
Che gli augurava il suo finto sermone,  
Per mostrarle c'haveva e voce e canto,  
Incominciò gracchiar con rauco strido  
Sì, che dal rostro il cibo in terra cadde.  
Così scorgendo la sagace Volpe  
Esser del suo disegno al fin venuta,  
Gli prese il pasto, e quel mangiato disse.  

Corvo, fratel, tu certo adorno sei  
D'ogni alta dote, che d'honor sia degna,  
Sol de l'ingegno in ogni parte manchi.  

Colui, che in tua presenza assai ti loda,  
A tua semplicitade inganno ordisce ;  
E di giudicio assai manca e fallisce  
Chi suol fede prestare a finta loda.  

La lode senza merto, è fraude espressa.  


## 63. 


## DEL LEONE IMPAZZITO, ET LA CAPRA.

VIDE la Capra da una rupe al basso  
Il Leone impazzito e furioso  
Scorrer con atti strani, e torto passo  
Hor su, hor giù di campi un largo piano :  
Et da stupore, et gran cordoglio mossa,  
Né senza grave horror del suo periglio  
Tra sé medesma fé cotai parole.  
O de le fiere miserabil sorte,  
Infelice sciagura, empio destino :  
Ché, se quando il Leon di sana mente  
Scorgeva intorno, alcuna atta non era  
A sostener il suo possente orgoglio ;  
Che far potrà quand'ei di mente è fuori,  
E da discorso san tutto lontano ?  
Quanto ei feroce, e più possente hor fia  
Havendo giunto al natural valore  
Il tremendo furor de la pazzia ?  

Così ne insegna l'animal discreto,  
Che insopportabil sempre e periglioso  
È de la mente cieca il rio furore,  
Quando il rigor de la possanza è seco.  

A doppio la pazzia cresce le forze.  


## 64. 


## DELL'ASINO, E DEL CINGHIALE.

AVENNE un dì, che 'l semplice Asinello  
Per camino incontrando il fier Cinghiale,  
Qual pazzo incominciò ridersi d'ello,  
Per non haver più visto un mostro tale :  
Ond'ei gli disse : Segui, pur, fratello,  
Di me burlarti, poi ch'assai ti vale  
L'esser sì vile, e di sì sciocco ingegno,  
Che d'oprar mio valor teco mi sdegno.  

Et però non potrà la tua pazzia  
Tanto oltraggiarmi col suo stolto riso,  
Ch'io macchi mai la nobiltà natia  
Nel tuo vil sangue mentre io t'habbia ucciso.  
Ché, benché degna di supplicio sia  
L'ignoranza, onde m'hai così deriso,  
Sarebbe a mia virtù di poco honore  
L'abbassarsi in mostrarti il suo valore.  

Dunque ciò noti ognun, ch'esser si sente  
Di cor gentile, e di virtute adorno :  
E freni l'ira con la bassa gente,  
Che talhora gli mova ingiuria, e scorno :  
Perché chi di valore è più possente,  
E di fregi d'honor cinto d'intorno  
Spendendo le sue forze in vil figura,  
La sua virtute, e la sua gloria oscura.  

Non mostrar tuo valor con gente vile.  


## 65. 


## DEL LEONE, ET DELLA VOLPE.

INCONTRANDO la Volpe il fier Leone,  
Che non prima ch'allhor veduto havea,  
Prese tanto timor, tanto spavento,  
Che per poco maggior morta sarebbe.  
Ma poi da quel non ricevendo oltraggio,  
Incontratolo ancor sentì minore  
La paura, che d'esso hebbe pur dianzi.  
Quinci la terza volta ritrovando  
L'altera belva, tanta sicurezza  
Prese l'astuta, ch'ivi hebbe ardimento  
Di rimirarlo, a lui farsi vicina,  
E baldanzosamente ragionando  
Audace motteggiar seco presente.  

Dunque da tal effetto ogni huom comprende  
Che l'uso lungo, e 'l pratticar frequente  
Ogni difficultà facile rende ;  
Et fa parer domestiche e sicure  
Le cose horrende, e di perigli piene.  

Lo spesso oprar fa l'huomo atto ad ogni opra.  


## 66. 


## DELL'AQUILA, E DEL CORVO.

L'AQUILA un giorno da una eccelsa rupe  
Ratto calossi da la fame spinta  
Di grasse agnelle in mezo un ampio gregge ;  
E rapito un agnel ne i curvi artigli  
Levossi, e via portollo, onde si tolse.  
Il che vedendo il Corvo non lontano  
De l'atto generoso emulo venne.  

Quinci esso ancor per far prova maggiore  
Con strepito et stridor ratto si cala  
Sopra un grosso monton ; nel folto velo  
Di cui poscia il meschin l'ugne intricando,  
L'ugne mal atte a così gran rapina,  
Per prender altri alfin preso trovossi.  
Perché il Pastor veduto lui su 'l dorso  
De l'animal in van batter le penne  
Per liberarne gl'intricati piedi,  
V'accorre ; il prende ; e i troppo audaci vanni  
Trattogli a sua maggior vergogna e danno  
A i fanciulletti suoi per giuoco diede.  
Tal che restando spennacchiato il Corvo,  
E in parte fuor de la sembianza prima,  
Se domandato era qual fosse augello  
Sempre rendeva altrui simil risposta.  
Io prima inquanto al grande animo mio  
Aquila fui : ma hor chiaro comprendo,  
Ch'io son e a l'opre, e a quel, ch'io nacqui, un Corvo.  

Questo non altro al savio inferir puote,  
Se non ch'ognun, che temerario ardisce  
Quella impresa tentar, ch'a la bassezza  
Del suo grado e valor mal si conviene,  
Sovente va d'ogni miseria al fondo :  
E divenuto favola del volgo  
Con suo danno e dolor schernito giace.  

Ogni opra tua col tuo poter misura.  


## 67. 


## DELLA VOLPE INGRASSATA.

AFFAMATA la Volpe, e divenuta  
Smagrita e scarna, per un picciol buco  
Entrò in un tetto di galline pieno  
Per satiar di lor la lunga fame :  
Né difficil le fu la stretta entrata.  
Ma quando satia fu, sì grosso il ventre  
Trovossi, che non hebbe il modo mai  
D'uscirne, e si dolea la notte e 'l giorno :  
Né restava però di mangiar sempre  
De' polli il resto quando le parea  
Che fusse di cenar la solita hora ;  
Tal che ognihor più ingrassava, e venia gonfia,  
E inhabile ad uscir di quella stanza,  
Dove aspettava adhor adhor la morte,  
Se di quella il patron vi fosse entrato.  

La Donnola, che spesso i suoi lamenti  
Sentito haveva, da pietà si mosse  
A consigliar così quella meschina.  

Se uscir vuoi di tal loco, ti conviene  
Astenerti dal cibo, onde ti pasci :  
Che così tornerai, come eri prima,  
Smagrita e scarna, onde dal picciol buco  
Passar potrai dove vorrai sicura.  
Perché fin che qui dentro ognihor ti stai  
Pascendo a voglia tua l'ingorda gola,  
Sempre starai nella medesma pena,  
E in continuo pericol de la vita.  
Ché l'esser satia, e uscir di quella buca  
Ripugnan sempre, e star non ponno insieme.  

Così fa l'huom, ch'ognihor vivuto sia  
In mediocre stato, onde quieta  
Menò sua vita, e senza alcun travaglio,  
Quando d'alta fortuna in su la ruota  
Siede pensoso, e di travagli pieno :  
Ché quanto ha più de le ricchezze in mano,  
Tanto l'affanna ognihor cura maggiore.  
Ché star non ponno insieme alta fortuna  
E cor quieto, honore, e lunga pace  
In questa vita di miserie piena.  

Alta fortuna alto travaglio apporta.  


## 68. 


## DELLA SELVA, E 'L VILLANO.

ANDÒ un Villan dentro una Selva antica  
Di quercie ombrose largamente adorna,  
E la pregò con mansueta voce,  
E parole efficaci a sua richiesta,  
Che di prestargli ella contenta fosse  
Un picciol tronco de le piante sue,  
Ch'eran d'immensa, et infinita copia :  
Perch'un manico farne esso volea  
A la sua scure, onde tornato a casa  
Fornir potesse alcuni suoi lavori.  

Ella, che per natura era cortese,  
E ricca intorno del suo gran tesoro,  
Gli ne fé parte, gratiosamente  
Donando a lui quanto le havea richiesto.  

Ond'ei ne fece il manico ; e dapoi  
A spogliar cominciò di parte in parte  
La Selva tutta con la parte stessa,  
Ch'era già membro di lei stessa uscito :  
Sì che 'l Villano iniquo e discortese  
Tutta la pose in picciol tempo a terra.  

Così spesso patir suol chi benigno  
È de' favori suoi largo e cortese  
Ad huomo avaro e di nequitia pieno :  
Che con le forze stesse, ond'ei l'accrebbe  
Riman da quello alfin posto in ruina.  
Però guardisi ognun a cui fa dono  
De le sue gratie, e non si fidi troppo  
Di chi per molta esperienza, e lunga  
Prattica non conosce essergli amico.  

Non dar favore a chi può farti oltraggio.  


## 69. 


## DI DUE RANE C'HAVEAN SETE.

SOTTO l'ardor del caldo estivo Sole  
Già si seccar molte paludi e stagni  
Sì, che penuria d'acque havea la terra :  
Allhor due Rane da gran sete spinte  
Andaro insieme lungamente errando  
Per le campagne, e per le basse valli  
Per veder se potean trovar ventura  
D'alcun riposto humore al lor bisogno.  
Et dopo haver cercato indarno assai  
Giunsero alfine ove un profondo pozzo  
Mostrava l'acque in abondante copia.  

E quel veduto una di loro allegra  
Invitò l'altra con parole pronte  
A saltar seco nel bramato humore.  
Ma quella, che più saggia era di lei,  
E di più lunga esperienza accorta,  
Così rispose al temerario invito.  

Se ci gettiam, sorella, entro a quest'onde,  
D'intorno chiuse, e d'alto muro cinte,  
Quantunque dolce nel principio fia  
L'acque gustar del nostro ardor ristoro ;  
Dubito ancor, che se malvagia stella  
Seccar facesse l'abondante humore,  
Non ci paresse alfin pur troppo amaro,  
Restando a forza in su l'asciutto fondo  
Senza speranza di poter salire  
Per riparar a novo altro bisogno.  

Saggio è dunque colui, ch'a l'appetito  
Proprio pon freno, e l'opre sue misura  
Con la prudenza ogni hor pensando il fine.  

Chi pensa al fin raffrena ogni sua voglia.  


## 70. 


## D'UN CANE, CHE TE- meva la pioggia.

UN Can fu già, che mai quando piovea  
Fuor non usciva de l'albergo usato  
Per gran timor, che di bagnarsi havea.  

Onde da un altro Can, ch'era già stato  
Nel comun tetto a lui compagno antico,  
De la cagione un dì fu domandato.  

Ei, che de' suoi pensier solea l'amico  
Consapevole far, se sei bramoso  
(Disse) de la cagione, hor te la dico.  

Andando un giorno per la via pensoso  
Adosso mi cadde, cred'io dal cielo,  
Un sì fervente humor, e a me noioso,  

Che quasi un terzo mi levò del pelo :  
E questo m'è un ricordo tanto amaro,  
Ch'a dirti il vero ancor me ne querelo.  

Per questo accorto a le mie spese imparo  
Fuggir così de l'acqua ogni periglio :  
Né fuori uscir, se non è 'l ciel ben chiaro.  

Tal di viver sicur partito piglio :  
Che per fuggirmi quel martir fatale  
Patir cotal disagio hor mi consiglio.  

Così la prova d'un passato male  
Render suol l'huomo di temenza pieno,  
Per non cader di novo a sorte tale,  
Di quello ancor, che dee temersi meno.  

Il vero mal fa l'huom timido al falso.  


## 71. 


## DELLA CORNACCHIA, ET LA PECORA.

LA Cornacchia veduto havea nel prato  
La pecorella, e gran desio le venne  
Di travagliarla, e trastullarsi seco ;  
E di quella volò tosto sul dorso,  
E gracchiando, e mordendole le orecchie  
La dileggiava, e ingiuria le facea.  
La pecorella, che non sapea come  
Da lei sbrigarsi, sol questo le disse.  

Se tu malvagia ciò facesti al Cane,  
De l'insolenza tua ben ti dorresti,  
Ben t'avvedresti de la tua pazzia,  
Né lungamente te n'andresti altera.  
Ella rispose. Ben io sollo ancora,  
E ben conosco ciò ch'io faccio, e a cui :  
Però non temo di darmi solazzo  
Con teco sciocca, e fa' pur ciò che puoi.  

Così l'huomo insolente ancorché vile  
A chi non sa né può mostrarsi rio  
Dà spesso impazzo : ché benigno e pio  
L'intende, e che non suol cangiar suo stile.  

Contra bontade ogni viltate è ardita.  


## 72. 


## DELL'ORSO, E LE API.

L'ORSO del bosco fuor da fame tratto  
Trovò due case d'Api, e intorno a quelle  
Incominciò lecar il mel, che in terra  
Gocciolando cadea del buco fuori,  
Del buco, che per tutto era già pieno.  
E mentre ch'ei così pascendo andava  
La lunga fame del liquor soave,  
Una Ape il vide, et li mordea l'orecchia  
Mentre l'altre dormian dentro a' lor nidi.  
Ond'egli irato immantenente corse  
Dietro a colei, che tosto entrata in casa  
Da la proterva sua rabbia s'ascose.  
Egli, ch'ad ogni modo havea desire  
Di far vendetta de l'havuto oltraggio,  
La casa fracassando a terra trasse  
Con fiero sdegno ; e l'altre tutte quante  
Destò ad un tratto, che col morso acuto,  
E col pungente stral de la lor coda  
Gli furo intorno generosamente  
Quello assalendo per salvar la vita  
A i proprii figli, e vendicar in parte  
De i loro alberghi la total ruina.  
Tal ch'ei trafitto da gli aculei strani  
De l'infinito stuol, che lo feriva,  
Senza rimedio di poter salvarsi,  
Ceder convenne in tutto al primo assalto  
E partendosi quindi si doleva  
Amaramente non haver sofferto  
Di quella in pace la primiera offesa,  
Che sola un poco gli ferio l'orecchia,  
Godendo lieto il ritrovato cibo.  

Così talhor l'huom per fuggir s'adopra  
Un picciol mal, che sopportar potrebbe,  
Et quel fuggendo cade in mille danni  
Che d'improviso gli si movon dietro.  

Meglio è soffrir un mal, c'haverne cento.  


## 73. 


## DEL PAVONE, E DEL MERLO.

S'ERAN ridutti a general conciglio  
Gli augelli tutti per crear tra loro  
Un novo Re, che la custodia havesse  
De gli altri, e sopra lor dominio e regno.  
Onde il Pavone gran broglio facea  
D'esser quel desso, confidando assai  
Nella bellezza de le varie penne  
D'aureo color, e mille gemme tinte :  
E di questo facendo altera mostra  
Con lunga oratione in quel senato,  
Sì che piegavan già le voci tutte  
Ne i suoi suffragii, contentando ognuno  
Ch'ei fosse quel, che in loro imperio havesse,  
Quando tra gli altri se gli offerse innante  
Il picciol Merlo da le nere piume,  
E se gli oppose con simil parole.  

Pensi tu forse, che del regno il peso,  
Che tanto importa, sostener si possa  
Da la vaghezza esterior del manto  
Più, che da la virtù d'un saggio core,  
E da le forze d'un ardito petto ?  
Come faresti tu, se la superba  
Aquila un giorno ci movesse guerra ?  
Saria forse possente o la corona  
Del tuo bel capo, o la gemmata coda,  
A contrastar quel Re per tutti noi  
Col rostro adunco, e co i feroci artigli  
De la possanza sua rara et invitta ?  
Cedi, misero, cedi a un altro il peso  
Di tanto grado, che di te più forte  
Possa più degnamente in sorte haverlo,  
Con sicurezza di noi tutti insieme,  
E de la vita, e del tuo proprio honore.  

Non seppe a tai parole usar risposta  
Il Pavone, e restò tutto confuso :  
E gli altri a far si dier novella eletta  
D'altra persona di più nobil merto.  

Così far si devria da quei, che danno  
Altrui la cura de l'human governo,  
La salute de' popoli, e de' regni  
Sol commettendo in man di quei, che sanno  
E posson con valor regger altrui,  
E sostener di tanta impresa il pondo :  
Lasciando lo splendor de le ricchezze,  
E tutte l'altre esterior grandezze,  
Che siano in quei, che senza ingegno od arte  
Mal pon regger sé stessi, e peggio altrui.  
Ché così al mondo alfin regger si puote,  
E la beltà, di cui vestita è l'alma,  
Preceder deve a la beltà del volto,  
Che nulla giova senz'interno merto.  

Esser dee quel, che regge, e saggio, e forte.  


## 74. 


## DEL GALLO, E 'L GIOIELLO.

SOPRA certe mondezze il Gallo fuore  
Razzolando trahea lo sparso grano,  
E scoperse un gioiel di gran valore.  

E come quel, ch'era d'ingegno insano,  
Disse, Al mio gusto poco utile apporta  
Questa ventura, che mi viene in mano.  

La gente, che ti compra, e al collo porta,  
Potria prezzarti ; io no : che stimo quello,  
Che la fame mi trahe per via più corta.  

Sol la virtute è quel nobil gioiello,  
Che 'l savio sol per sua natura apprezza,  
E tien dal ciel per dono e caro e bello.  

Onde l'huomo ignorante e l'odia e sprezza,  
Come colui, che fugge ogni fatica,  
Et ama l'ocio per accidia avvezza  
Ad esser de l'honor sempre nimica.  

L'util piacere a l'ignorante giova.  


## 75. 


## DEL LUPO, ET L'AGNELLO.

DA capo a un fiumicel beveva il Lupo,  
E l'Agnello da lui poco lontano  
Vide inchinato far simil effetto :  
E come quel, che di natura è rio,  
Né havea cagion, e pur volea trovarla  
Di venir seco a lite, e fargli offesa,  
Cominciò tosto con parlar altero  
Dirgli, che mal faceva, e da insolente  
A turbar l'acque col suo bere a lui,  
Ch'era persona di gran pregio e stima,  
Esso vil animal di vita indegno.  

Se n'escusava il mansueto Agnello  
Con voce humile e con tremante core  
Dicendo, Che sendo ei di sotto a lui  
A la seconda del corrente humore  
Non potea torbidar l'acque di sopra,  
Che dal fonte venian limpide e pure.  
E non sapendo che risponder l'empio  
Contra la forza e la ragion del vero,  
Soggiunse irato con altera voce,  
Ch'era sfacciato e di follia ripieno  
A dar risposta a sue saggie parole ;  
Ch'ad ogni modo ei non volea scostarsi  
Da la natura de' parenti suoi,  
Che gli havean fatto mille e mille offese :  
E che gran voglia havea di far che a lui  
Toccasse un giorno di scontarle tutte  
Per lor col merto de le sue sciocchezze.  

E volendo di ciò far nova scusa  
L'innocente animal con dir più basso,  
Ma con ragioni più possenti e salde,  
Il Lupo iniquo, che già in sé confuso  
Era rimaso, adosso al miser corse ;  
E divorollo con disdegno e rabbia.  

Così l'huomo empio, e per natura forte  
L'inferior di forza e di valore,  
Quando li piace, a suo diletto offende,  
Cercando le cagioni, o vere o false  
Che sian, nel sen de la nequitia sua ;  
Con cui non val né la ragion, né il vero.  

L'huomo possente e rio ragion non sente.  


## 76. 


## DEL CORVO, ET LI PAVONI.

IL Corvo un giorno venne in gran desio  
D'esser tenuto anch'ei leggiadro e bello  
Come il Pavone, e di mostrarsi al mondo  
Come un di quella specie ; e ritrovando  
Tutte le penne d'un Pavon già morto,  
Se ne fé lieto una pomposa veste ;  
E vagheggiando sé medesmo disse,  
Or son pur bello, e son anch'io un Pavone.  
E per esser d'altrui creduto tale,  
Entrò de gli Pavoni anch'esso in schiera.  
Ma quando al suon de la sua rauca voce  
Riconosciuto fu da gli altri, ognuno  
De le piume non sue tosto spogliollo,  
E con gran scorno fu da lor scacciato.  

Così interviene a chi troppo bramoso  
Di gloria senza merto honor procaccia  
Da le fatiche altrui frodando il vero,  
Inhabile a quel far, che gli altri fanno,  
Che d'ingegno e valor dotati sono.  
Perché col tempo l'ignoranza folle,  
E la sua ambition si fa palese ;  
Onde additato è con vergogna e scorno.  

Chi veste de l'altrui tosto si spoglia.  


## 77. 


## DEL CINGHIALE, E LA VOLPE.

CON solecita cura il fier Cinghiale  
Attorno il duro piè d'un'alta quercia  
Rendeva i denti suoi più acuti e lisci,  
Per oprarli per arme a' suoi bisogni :  
Onde la Volpe ivi passando a sorte  
Lo domandò per qual cagion prendesse  
Cotal fatica poi ch'ei non si vede  
Haver di guerra occasion presente.  
Stolta (ei rispose) io m'affatico adesso  
E non indarno per quel, che potrebbe  
Tardi avenirmi, e forse anco per tempo.  
Ch'aspettar non bisogna che 'l periglio  
Ti stia sopra del capo in trovar l'armi,  
Che pon salvarti da nimica mano :  
Che quando sei con l'avversario a fronte  
Non è allhor da cercar, ma da oprar l'arme,  
Che ti difendan da gli assalti suoi.  
Così io m'appresto a la battaglia anchora  
Ch'io non n'habbia presente occasione,  
Perché quando assalito a l'improviso  
Sarò da chi vorrà movermi guerra,  
Non havrò tempo d'arrotar i denti,  
Né d'altro far, ch'oprar l'armi e la forza.  
Però nel tempo de la pace io voglio  
Apparecchiarmi de la guerra a l'uso  
Di tutto quel, che mi può far mistiero.  

Così dee farsi l'huom possente e forte  
Nelle prosperità de la fortuna,  
Perché, se occorre mai sorte importuna,  
Salvo si renda da periglio o morte.  

Provedi anzi, ch'ei venga, al tuo bisogno.  


## 78. 


## DEL PARDO, E LE SIMIE.

IL Pardo, che a le Simie è per natura  
Fiero nimico, e si pasce di loro,  
Havea gran fame, e di cibarsi cura :  

E scorrendo con rabbia il terren Moro  
Ove Natura in copia le produce,  
Trovonne alfine, e fé cotal lavoro.  

Corre lor dietro, e in gran timor le adduce,  
Sì che come da lui lontana e presta  
Di lor ciascuna a l'alto si conduce.  

E si salvan così da l'ugna infesta  
Del fier nimico, che vuol divorarle,  

Sopra un gran pin, ch'al ciel alza la testa.  

Il Pardo, che non può là su arrivarle,  
Fatto ogni prova, alfin partito prende,  
Onde possa di là con arte trarle.  

Finge far un gran salto, e quando scende  
A terra, come morto andar si lassa,  
E tutto abbandonato si distende.  

Allhor ciascuna Simia a lui s'abbassa,  
Ché morto il crede, e d'allegrezza piena  
Con festa intorno a lui saltella e passa.  

Egli sta cheto, e non respira a pena,  
Fin che le crede esser ben lasse e stanche ;  
E per gran pezzo soffre cotal pena.  

Alfin si leva, e i denti opra e le branche  
Crudel fra lor pria, che si renda satio,  
Fin ch'ognuna di lor di vita manche.  

Così con arte mena a fiero stratio  
Le sue nimiche, e se ne trahe la fame  
Ad un sol tratto per ben lungo spatio.  

Tal l'huom, che studia al fin de le sue brame  
Venir un dì, né haverne il modo sente,  
Dee con prudenza usar di simil trame :  
Ch'ogni difficultà vince il prudente.  

Ove non val la forza, opra l'ingegno.  


## 79. 


## DELL'ASINO, ET DELLA VOLPE.

L'ASINO d'un Leon trovò la pelle,  
E tutto si coprì di quella il dorso,  
E gia scorrendo le campagne e i boschi  
Con gran paura de gli altri animali,  
Che in cambio lo togliean d'un fier Leone.  
E dilettato dal vano spavento,  
Ch'egli porgeva a questa e quella fera,  
Vedendo di lontan venir la Volpe  
Far volea quello a lei, ch'a gli altri fece.  
E ragghiando ver lei subito corse  
Horrendo tutto e minaccioso in vista.  
Ma la Volpe, che quel conobbe al suono  
De l'asinina voce, in mezo il passo  
Fermossi tosto, e non si mosse punto :  
Ma ridendo tra sé di sua follia  
Così gli disse : invero che l'aspetto  
Di questo horrendo e spaventoso volto  
M'havria mosso nel core alta paura,  
S'al roco suon de l'asinina voce  
Io non t'havessi conosciuto in prima.  

Così l'huom sciocco e d'ignoranza pieno  
Che il savio fa tra gli ignoranti, quando  
Avien, che con saggio huom faccia l'istesso,  
Dal suono sol di sua propria favella  
Si scopre quel, che sua natura il fece,  
Con gran suo scorno, e riso di chi 'l vede.  

D'un folle cor la voce indicio porge.  


## 80. 


## DELLA LEPRE E LA TESTUGGINE.

VIDE la Lepre un dì con lento passo  
La Testuggine andar per suo camino,  
E cominciò sprezzarla sorridendo,  
E mordendo con motti acerbi e gravi  
La gran tardezza del suo pigro piede.  
La Testuggine allhor di sdegno accesa  
Al corso sfida la veloce Lepre :  
Et ambedue per giudice del fatto  
Chiamar d'accordo la sagace Volpe.  
Or dato il segno, onde ciascuna havesse  
A cominciar il destinato corso  
Per giunger tosto a la prefissa meta,  
La Lepre, che colei nulla stimava,  
Si fé di mover piè sì poco conto  
Vedendo la compagna tanto lenta,  
Ch'a gran fatica par che muti loco,  
Che addormentossi ; confidando troppo  
Nella velocità del presto piede  
Tutto l'honor de la presente impresa.  
In questo la Testuggine, che 'l corso  
Con solecito passo affrettò tanto,  
Che giunse alfine al terminato segno,  
Di tutto quell'honor prendea la palma,  
Quando la Lepre desta alfin s'accorse  
Del preso error de la sua confidenza,  
E colei riportarne il pregio tutto  
Di quella impresa, si pentì, ma in vano  
De l'arrogante negligenza sua.  

Così fa spesso l'huom d'ingegno e forza  
Dotato in concorrenza di colui,  
Che molto inferior di ciò si vede,  
Quando opra tenta, onde l'honore importi ;  
Che confidato nella sua virtute  
Pigro dorme a l'oprar continuo e lungo,  
Sperando in breve spatio avanzar tutte  
Le fatiche de l'altro, e 'l tempo corso :  
Né s'accorge, ch'un sol continuo moto,  
Benché debole sia, giunge al suo fine  
Più tosto assai, ch'un più gagliardo e lieve,  
Che pigro giaccia, che la confidenza  
A la sciocchezza è figlia, e a l'otio madre ;  
Onde ne nasce l'infelice prole  
Biasmo, e vergogna, e danno in ogni tempo.  
Quinci con gran suo scorno intende e vede  
Il suo rival, che debole seguendo  
Con un continuar facile il passo  
Nel camin di virtù, ch'a honor conduce,  
A sé stesso precorso, e tor di mano  
De la vittoria la felice palma  
Da le fatiche de' suoi lunghi studi  
A poco a poco assai più forte reso :  
Ond'ei quasi perduto haver si sente  
Quell'antico vigor, ch'ardeva in lui  
Per colpa sol de la pigritia nata  
Da la sua negligenza infame e stolta,  
Che pieno il fa d'un pentimento vile,  
E d'una doglia sì malvagia e poltra,  
Che non sa cominciar cosa che voglia,  
Vedendo sé di sotto di gran lunga  
A molti e molti, ch'ei nulla prezzava :  
E tutto il resto di sua vita vive  
Con tedio estremo assai peggio, che morto,  
Senza speranza haver d'honore alcuno.  

Ingegno e forza a chi non l'opra è nulla.  


## 81. 


## DELLA RONDINE, E GLI ALTRI UCCELLI.

NON era anchora il Lin venuto in uso  
Di seminarsi, quando un fu, che primo  
Raccolse il seme in varie parti fuso :  

E volse dar principio (a quel ch'io stimo)  
Di far lo stame, onde trahesse poi  
Mille mistier, ch'in verso io non isprimo.  

Et sì come Natura i parti suoi  
Sparge qua e là dove le piace a sorte  
Che tutti in ogni loco haver li puoi :  

A romper cominciò la dura e forte  
Terra col rastro in largo campo, e 'l seme  
Vi sparse ad altri vita, ad altri morte.  

La Rondinella, che presaga teme  
Quell'opra nova, e la virtute intende  
Del Lino, ogni altro augel convoca insieme :  

E lor mostra il periglio, che s'attende  
Da quella pianta, e persuader vuole  
A prohibirne il mal, ch'essa comprende :  

E dice, che quel seme, onde si duole,  
Devrebbe trarsi pria, che n'esca l'herba :  
Ma perde indarno il tempo e le parole.  

Ecco il Lin nasce, et ella, che pur serba  
Nel cor del suo presagio il gran timore,  
Disse di novo con rampogna acerba.  

Ecco il Lin nato a me d'alto dolore  
Fiera cagion : dunque svelliamlo almeno ;  
Perché d'ogni periglio usciate fuore.  

Ella pur dice, e ognun le crede meno  
Quanto più con ragioni aperte e vive  
Mostra il lor viver di periglio pieno.  

In breve par ch'a la misura arrive  
Di sua perfettione il Lin maturo ;  
E sen fan varie reti in mille rive.  

La Rondinella allhor con cor sicuro  
De l'huom si fece molto stretta amica,  
Per liberarsi da periglio oscuro.  

Vive con l'huomo, e sempre si nutrica  
D'ogni altra cosa, che d'esca o di grano,  
Cibo de l'huomo per usanza antica :  

Così perché nell'opre di sua mano  
Non gli suol mai far detrimento alcuno  
Depredando le biade in mezo il piano,  

A quello è cara ; et ei sempre digiuno  
Vive di farle offesa, e la ricetta  
Dentro a' suoi tetti, onde l'osserva ognuno.  

E in prender gli altri augelli si diletta  
Tanto, c'ha per maggior d'ogni sua festa,  
Quando ve n'ha ben piena la sacchetta.  

E con lacci e con reti ognihor gl'infesta,  
Facendone di lor stratio crudele :  
Et così merta chi a noia molesta  
Prende il consiglio altrui sano e fedele.  

Un ostinato cor merta ogni male.  


## 82. 


## DEL LEONE, ET LE RANE.

SENTÌ 'l Leon gridar verso la sera  
Dentro un fosso lontan da la sua tana  
Immensa copia di loquaci Rane  
Con tal romor, che rimbombava intorno  
Il vicin bosco, e le campagne tutte,  
E stimando che qualche horribil mostro,  
Che novo habitator di quelle selve  
Fatto si fosse, disfidar volesse  
Le paesane belve a cruda guerra  
Per farsi ei sol Signor di quei confini,  
Uscì de la spelonca immantenente  
Cercando al suon, che gli feria l'orecchie,  
Con generoso core e d'ardir pieno  
Del suo sospetto la cagion fallace.  
Ma poi ch'ei fu da quel condotto in parte,  
Ove scoperse l'importuna schiera  
De i piccioli animai, che 'l gran romore  
Formar potean con l'insolente grido,  
Stupido tutto alfin ritenne il passo :  
E del suo proprio error tra sé si rise :  
E fatto accorto da l'inteso effetto  
Dal suo sospetto van, disse in suo core.  

Stolto ch'io non credea, ch'un tanto grido  
Di così picciol corpo uscir potesse :  
Hor qual faria quest'importuno stuolo  
D'animali ad ogni opra inetti e vili  
Strepito horrendo, se a la mia conforme  
In sé la forma e la possanza havesse,  
Quando da sì vil cor manda tal suono ?  
E intanto il vider le loquaci Rane,  
E tacquero e fuggiro in un momento  
Da la sua vista sotto l'acque impure.  

Così spesso l'huom vil la lingua move  
Con gran bravura, e porge altrui spavento  
Senza vera cagion ; ché tanto offende,  
Quanto ferisce de la voce il suono :  
Né più oltra può far di quel, che 'l vento  
Opra, che le parole in aria sparge.  

Dunque stimar non dee l'huom saggio e forte  
L'inutil suon de le parole vane ;  
Ma il cor, che tace ; e da gli effetti solo  
Donar fomento a le sue imprese suole.  
Perché colui, che di valore è ricco,  
Non suol dal van parlare acquistar merto.  

Chi meno val, più di parole abonda.  


## 83. 


## DEL TOPO, ET DELLA RANA.

UN Topo già, c'havea sommo disio  
Di passar d'un gran stagno a l'altra riva  
L'acque profonde, in gran pensier si stava  
D'esporsi incerto al periglioso guado.  
E mentre dubbio con tremante core  
Tentava in ciò la più sicura via,  
Ecco lontan da mezo il largo humore  
A lui tosto gridar con rauca voce,  
Ch'ei l'aspettasse, una loquace Rana :  
Che allhor mirando gli atti, ch'ei facea,  
Haveva il fin del suo pensiero inteso :  
Et aprendosi il calle innanzi ognihora  
Con le man pronte, e rispingendo a dietro  
Spesso con ambo i piè la torbid'onda,  
A quello si condusse in un momento.  
E promettendo di prestarli aiuto,  
Come colei, che ben nuotar sapea,  
Lo persuase di legarsi seco  
Ne i piè di dietro a i suoi con certo filo,  
Che per tal opra a lui recato havea.  
Onde il meschin, ch'allhor non intendea  
Qual fosse de l'astuta il cieco inganno,  
Ciò fece ; et seco a nuoto anch'ei si mise.  
Così di paro un pezzo entrar nell'acque  
Tranquillamente e senza alcun travaglio.  
Ma quando al mezo del camin fur giunti  
L'iniqua Rana a far si diede il tratto,  
Che fin da prima disegnato havea.  
E dove dianzi pur su l'acque a galla  
Di par col topo havea tenuto il corso,  
Rivolta in dietro sotto l'acque entrando  
Tentava trar quel miserello al fondo  
Per devorarlo poi che estinto ei fosse.  
Ma quel, che dal timor e dal bisogno  
Prendeva di valor doppio argomento,  
Tardi avveduto del nimico inganno,  
Arditamente e con possente lena  
Si sostentava ; e risurgeva in modo,  
Che rendea vano il suo malvagio intento.  

Or mentre quella al fondo, al sommo questo  
Si ritraheva con egual valore,  
Nessun cedendo a le contrarie forze,  
Un nibio, che di là passava a caso  
Da l'appetito de la fame tratto  
Ambo li prese ; et per satiar di loro  
L'avido ventre, da la rana in prima,  
Che più molle che 'l topo havea la pelle,  
Tosto si cominciò render satollo.  

Così talhor avien, che l'huomo iniquo,  
Ch'a far altrui si move a torto offesa,  
A la vita, o a l'honor tramando inganno,  
Primo nel fil del proprio laccio cade,  
E da la forte man giusta di Dio  
Colto con egual sorte insieme resta.  

Talhor prima a sé nuoce un ch'altri offende.  


## 84. 


## DEL LEONE INVECCHIATO, ET LA VOLPE.

GIACEA 'L Leon nella spelonca homai  
Da gli anni reso debile, et infermo,  
Et inetto del tutto a procacciarsi,  
Come quando era giovine solea,  
Andando a caccia francamente il vitto.  
E via cercando, onde scacciar la fame  
Potesse, e prolungar sua vita quanto  
Gli concedesse la natura e 'l cielo ;  
Tentò con l'arte far quel, che vietato  
Era a sue forze indebolite e vane,  
Nova astutia trovando a sua salute.  

L'astutia fu, ch'un dì passando il Corvo  
Vicino a la sua grotta, a sé chiamollo  
Con debil voce, e con sermone humile  
Il mosse a gran pietà de la sua sorte :  
Et lo pregò, ch'ei divulgasse tosto  
De la sua morte già vicina il nome,  
Per cortesia fra gli animali tutti,  
Che facevan soggiorno in quel paese :  
Che, essendo esso lor Re, debito loro  
Era di visitarlo, e ritrovarsi  
Ciascun l'ultimo dì de la sua vita  
Per honorarlo de l'esequie estreme ;  
E ch'ei gran voglia havea di rivederli,  
E dir a chi l'amò l'ultimo vale :  
E testamento far per far herede  
Alcun di lor del destinato scetro.  

Dunque ubidillo il Corvo, e sparse intorno  
Tosto di ciò l'ingannatrice fama  
Tal che di giorno in giorno andava a quello  
Alcun de gli animai da quel confino  
Come inteso l'havea tardi o per tempo  
Per visitarlo : ma quando a lui presso  
Se lo vedea il Leon, che 'l mezo morto  
Fingea, l'unghiava con le zampe adunche,  
E lo sbranava, e ne 'l rendea suo pasto.  
Così più giorni fece insin che venne  
L'astuta Volpe, che da un poco sangue,  
Che vedea presso a lui, sospetto prese,  
E più oltre passar non volse prima  
Che 'l salutasse, e da la sua risposta  
Meglio congietturar potesse il fatto :  
E tosto accorta a salutarlo prese  
Lontana un poco per mostrar gran doglia  
Del suo languire sospirando alquanto ;  
E a dirle del suo stato lo pregava.  

Le rispose il Leon con voce grave,  
E ch'a pena parea che suono havesse ;  
E l'invitava ad accostarsi a lui,  
Che meglio intenderia de la sua sorte,  
Senza dargli fatica in parlar forte.  
Rispose ella : Signor mi doglio assai  
De le vostre sciagure, et lo sa Dio :  
Ma di venir più avanti ho gran sospetto,  
Vedendo tutte le vestigie altrui  
De la spelonca incontra l'uscio volte,  
E nessuna guardar verso l'uscita :  
Ond'io fo stima molti esservi entrati,  
Né fatto haver alcuno indi partita :  
Però lasciovi in pace ; e se mai posso  
Farvi servigio, che in piacer vi sia,  
Farollo volontier, ma da lontano.  

Così da picciol segno alcuna volta  
L'huom savio impara con sua gran ventura  
A scoprir de' malvaggi il rio secreto :  
De' quai bisogna sol creder a l'opre,  
E non a quel, che in lor la lingua suona.  

Non il parlar, ma l'opra il core insegna.  


## 85. 


## DEL GATTO, E DEL GALLO.

IL Gatto entrato in un cortivo prese  
Un Gallo, e disegnò di darli morte  
Sotto alcun ragionevole pretesto,  
Per mangiarselo poi tutto a bell'agio,  
Per ciò le disse. Ahi scelerato adesso  
È giunto il tempo, ond'io faccia vendetta  
Di mille offese, che facesti altrui.  
Tu la notte qual pazzo e canti e gridi  
Sì che si desta ognun da l'importuno  
Suon de la voce tua rauca e noiosa,  
E perde il soavissimo riposo  
Del dolce sonno, ch'ogni male oblia.  
Ond'ei rispose : anzi 'l mio canto è quello,  
Che invita a l'opre ogni mortal, che brama  
Menar sua vita da l'ocio lontana,  
Che d'ogni mal è padre ; e gli ricorda  
A non marcirsi nelle pigre piume ;  
Né per ciò canto fuor di tempo mai.  

Soggiunse il Gatto allhor : bench'io potrei  
Gettar a terra con ragion possente  
Queste tue scuse vane, inutilmente  
Non voglio perder la fatica e 'l tempo :  
Ma passerò più avanti rimembrando  
L'altre tue colpe di castigo degne.  
E che dirai profano, scelerato,  
Incontinente, e di lussuria pieno,  
S'io ti ricordo che tanto empio sei,  
E da rispetto di virtù lontano,  
Che in tutti i tempi con lascivia immensa  
Con le sorelle, con le figlie, e insino  
Con la tua madre carnalmente giaci ?  
Rispose a questo il Gallo : il tutto è vero :  
Ma lo faccio io per mantener del nostro  
Seme la specie ; et arricchir colui,  
Che m'è padrone, e mi nutrisce in casa  
Per questo effetto, et poi sforzato il faccio,  
Ché così dal padron mi vien imposto  
Non mi dando altri de la specie mia  
Da conservar, et ampliar la prole,  
Che le sorelle, e le figliuole, e anchora  
La madre stessa ; sì che a torto incolpi  
Me de l'altrui peccato, e a torto accusi  
Del ben, che tanto reca utile altrui.  

Allhor il Gatto : benché ogni ragione  
Veggia in tua scusa non è di ragione  
Però ch'io lasci al tuo camino andarti,  
Et poi per amor tuo di fame io muoia :  
E detto questo nel condusse a morte.  

Ragion non ode huom di mal far disposto.  


## 86. 


## DELLO SPARVIERO CHE seguiva una colomba.

SEGUIVA lo Sparviero una Colomba,  
Di cui volea satiar l'avida fame,  
E dando a lei la caccia entro a le reti  
D'un villanel, ch'a lui tese le havea,  
Dando di capo alfin restò prigione.  
Onde a pregar si diè con humil voce  
Colui, che preso in man stretto il tenea  
Per dargli morte, acciò sicuro fosse  
De gli altri augelli, ch'ei prendea, lo stuolo,  
Che lo lasciasse, perché esso giamai  
Non gli havea fatto ingiuria, o danno alcuno.  
Allhor disse il Villano. Et che ti fece  
Quella innocente e semplice Colomba,  
Che la seguivi, et trar volevi a morte ?  
Et detto ciò gli diè tanto del capo  
Sopra d'un sasso, che morir convenne.  

Così devrebbe farsi ad ogni huom rio,  
Che senza haver cagione offende altrui,  
Da quelli anchor, che mai da quello offesa  
Non han sentito, perché ogni altro poi  
Da sua malvagità viva sicuro :  
Perché è giustitia il vendicar il torto,  
Che l'innocenza da l'huom empio sente ;  
Né merita da gli altri haver perdono  
Chi fa senza ragione ad altri offesa.  

Pietate è l'esser empio a l'huomo ingiusto.  


## 87. 


## DEL CIGNO, E DELLA CICOGNA.

IL Cigno giunto homai vicino al fine  
De la sua vita con soavi accenti  
Facea l'esequie a le sue proprie membra  
In breve per restar di spirto prive.  
La Cicogna, che in riva al fiume stava,  
In ch'ei lavar solea le bianche piume,  
Se gli fa incontra, e la cagion li chiede  
Del suo cantar poi ch'è vicino a morte,  
Che per natura ogni animal paventa,  
E pianger suol pur a pensarvi il giorno,  
Ch'ella sia per venir, benché lontana.  

Allhora il Cigno rispondendo disse.  
Io canto di mia vita il giusto fine,  
Che di necessità Natura impone  
A tutti madre, e gran dispensatrice  
E del ben e del mal, come la sorte  
Di ciascun brama, e con ragion richiede :  
Io canto le miserie mie passate :  
Io canto appresso la futura pace,  
E l'eterno riposo, onde la vita  
È priva sempre, e da continue cure  
Di procacciarsi con fatica il vitto  
Sempre si sente in gran travaglio e pena :  
Et mi rallegro, che, giungendo al fine  
Di questo viver, giungo al fine anchora  
Di tanti affanni, et son per sentir sempre  
Nel sen de la natura de le cose,  
Che sono al mondo in qual si voglia o forma  
O stato variate dal primiero  
Sembiante, in ch'elle havean sostanza e vita,  
Quiete dolce e sempiterna pace.  
Ché, se ben quello io non sarò, che adesso  
Mi sento, onde potria dir forse alcuno  
Ch'io non sia per sentir mai mal né bene ;  
Io, che cangiato havrò sorte e figura,  
In quel vivrò, che mi darà fortuna  
Viver con quel vigor, che da me vita  
Trarrà sotto altra forma in mezo al grande  
Fascio de gli elementi in qual si voglia  
Di lor che 'l corpo estinto si risolva,  
O forse altro animal, che da lui n'esca  
Per gran virtù de le celesti sfere,  
Che danno al tutto ognihor principio e fine.  
Così parlò : né la Cicogna pote  
Dir altro contra a sue vive ragioni.  

Così devrebbe contentarsi ognuno  
De la sua sorte, e de la legge eterna,  
Che Natura, e di Dio la voglia impone  
Con egual peso a gli animali tutti :  
E la morte abbracciar con lieto volto  
Come la vita si tien dolce e cara,  
Essendo il fin d'ogni miseria humana  
La morte, e questa vita un rio viaggio ;  
Dal qual l'huom dee bramar ridursi al porto  
De la tranquillità de l'altra vita  
Qual si voglia, che sia per esser poi,  
Poi che nulla di noi perder si puote,  
Che non vivi nel sen de la Natura  
Come a Dio piace ; al cui voler ognuno  
Dee star contento, e far legge a sé stesso  
De la ragion, che dal suo santo senno  
Con dotto mezzo a noi discende e piove.  
Che chi tal vive e more, eterno vive  
Dopo la morte de l'humana vita ;  
E muor vivendo dolcemente in Dio,  
Con cui s'unisce con mirabil modo,  
Quando lascia la terra, e un Dio si rende.  

Se viver lieto eternamente vuoi  
Non temer quel, che tu fuggir non puoi.  


## 88. 


## DELLA VOLPE, E LO SPINO.

LA Volpe un'alta siepe havea salito,  
Che intorno circondava un bel giardino,  
E venendole a caso il piè fallito  
Diede cadendo in un pungente spino :  
E sentitosi il piè punto e ferito  
Di lui si dolse, e del suo rio destino.  
Dicendo che ferita era da lui,  
A cui ricorse ne i bisogni sui.  

Ma rispose lo spin, che non deveva  
Ella cercar d'haver da lui soccorso,  
Che dar per uso natural soleva  
A chi s'appressa a lui sempre di morso.  
Che ricorrer altrove essa poteva,  
E per altro sentier prender il corso :  
E non salvarsi da importante affanno  
In man di chi non sa se non far danno.  

Stolto è chi d'huom malvaggio aiuto aspetta.  


## 89. 


## DEL LEONE INNAMORATO, E DEL CONTADINO.

PASSANDO un fier Leon per certa villa  
Innamorossi d'una giovinetta  
Figlia d'un Contadin di quel contado :  
E sì forte d'Amor sentì l'ardore,  
Che mai non havea ben giorno né notte  
Pensando sempre a la fanciulla amata.  
Et per più non soffrir la pena acerba  
Prese partito di chiederla al padre,  
Che per sua sposa a lui la concedesse.  
Et così fece con parlar cortese.  
Ma il Contadin, cui strana cosa parve,  
Che d'una fiera divenisse moglie  
La giovinetta sua figliuola, prese  
Partito di sbrigarsi da tai nozze  
In questo modo : et tosto gli rispose.  

Se vuoi per moglie haver la mia figliuola,  
Che cotanto ami, et mio genero farti,  
Ti convien prima assicurarmi ch'io  
Non sia mai per haver da tua fierezza  
Oltraggio alcuno, et così la fanciulla,  
Che forte teme il tuo superbo aspetto.  
Sì che tratti di bocca i fieri denti,  
E l'ugne delle zampe acute e forti,  
Perché sicuri siam per sempre poi,  
Che tu non voglia, o possa farne oltraggio :  
E vivrem teco poi lieti e sicuri,  
E tu ti goderai con dolce pace  
L'amata sposa a le tue voglie pronta.  

Udito ciò il Leon, benché assai dura  
Cotal condition pur le paresse,  
Ma forse ragionevole, concluse  
Alfin tra sé di voler prima i denti  
Perder, e l'ugne, che star vivo senza  
Colei, che più, che 'l viver proprio amava.  
Et così contentò che 'l Contadino  
Di sua man propria gli trahesse allhora  
Ad uno ad uno i denti, e l'ugne tutte :  
E poi gli chiese la bramata sposa.  

Ma il Contadin, che già fatto sicuro  
Era dal gran valor del fier Leone,  
Che non haveva più l'ugne, né i denti,  
Non solo di negargli hebbe ardimento  
La figlia, ch'egli li chiedea per moglie ;  
Ma con un grosso fusto lo percosse  
Si fieramente nel superbo capo,  
Ch'a terra lo mandò stordito, e poi  
In pochi colpi gli levò la vita :  
E sciolto andò da tal impaccio e briga.  

La favola in virtù saggia ammonisce  
L'huom forte, che con altri accordo brama,  
A non lasciarsi tor l'armi di mano,  
Od altra cosa, onde sua forza penda :  
Perché puote avenir, che 'l suo nimico  
Vedendolo del tutto inerme e privo  
Di quel, che contra lui possente il rese,  
Cangi pensiero di fermar la pace ;  
E con guerra mortal gli mova assalto,  
E lo conduca a l'ultima ruina,  
Senza poter haver da lui contrasto.  

L'huomo, che brama col nimico pace,  
Non lasci mai quel, che lo rende audace.  


## 90. 


## DELLA SCROFA, E LA CAGNA.

INCONTROSSI la Cagna un giorno a caso  
Con una Scrofa, e lei vedendo tutta  
Lotosa e brutta cominciò con riso  
Prima a schernirla, et poi con voce aperta  
La dileggiava sì, che venne in breve  
Con lei, c'haveva nel suo cor concetto  
Dal lungo motteggiar un fiero sdegno,  
A gran contesa di parole strane.  
Ma crescendo più grave tuttavia  
L'ingiuria, che la Cagna le facea  
Con un parlar, che non havea risposta ;  
La Scrofa d'ira colma non sapendo  
Meglio risponder al parlar villano,  
Che la confonde, minacciosa dice.  
Io ti giuro per Venere o malvagia,  
Che se più dietro vai con tue parole  
Me, che non mai t'offesi, ingiuriando,  
La farem d'altro, che di ciancie alfine:  
Ch'io ti traffigerò l'invido fianco  
Con questo dente mio pungente e forte,  
Che fia risposta del tuo vano orgoglio.  

Allhor la Cagna il giuramento udito  
Sen rise, e via più forte la scherniva  
Dicendo : certo a te ben si conviene  
Tal giuramento d'osservanza degno :  
Poi che giuri per quella immortal Dea,  
Che t'odia sì, che ancora odia coloro,  
E prohibisce a i sacrificii suoi,  
Che de le carni tue vili et impure  
Si faccian pasto : anzi di più gli scaccia  
Dal suo bel Tempio come empi e profani.  

La Scrofa udito tal parlar rispose.  
Anzi da questo puoi sciocca avvederti  
Qual conto faccia questa santa Dea  
Di me, che tien per sua divota ancella,  
Et qual mi porti amore, e gran rispetto :  
Poscia che chi giamai si mostra ardito  
D'offender la mia specie in prender cibo  
Da carne tale, come empio e profano  
Da sé discaccia, e sempre l'odia a morte.  
E tu sei morta, e viva in odio a tutti.  

Così l'huom saggio, che 'l suo biasmo sente  
Da chi col vero il punge et lo molesta,  
Torna in sua lode con risposta honesta  
Quel che di darle infamia appar possente.  

Un parlar saggio è scudo ad ogni offesa.  


## 91. 


## DEL TAGLIALEGNA, E MERCURIO.

TAGLIAVA legna un Contadino un giorno  
Sopra la riva d'un corrente fiume ;  
E la scure per caso a lui di mano  
Uscita andò di quello insino al fondo :  
Onde il meschin piangea dirottamente  
La sua disgratia sì, ch'a pietà mosse  
Mercurio, che cortese entrò in pensiero  
Di voler aiutarlo allhor allhora :  
E pescando nel fondo a l'aria trasse  
Un'altra scure, ch'era d'oro tutta ;  
Domandando a colui s'era la sua.  
Il leal Contadin rispose il vero,  
Che sua non era : onde Mercurio tosto  
Finse di novo di cercar la sua,  
E ne trasse una fuor di fino argento,  
Domandandogli anchor s'era pur quella,  
Ch'egli perduta havea ; et ei negando  
Subito il vero come prima disse.  
Finalmente la sua Mercurio trasse  
De l'onda fuor, ch'era di ferro vile :  
E 'l Contadino allhor tutto gioioso  
Affermò, ch'era sua quella di ferro ;  
E la prese da lui, con lieto viso  
Rendendogli con dir pien di bontade  
Immense gratie di cotal favore.  

Ma conosciuto il buon Mercurio a pieno  
La gran sincerità di quel meschino,  
Che di bontà non havea par in terra,  
Quella d'argento appresso, e quella d'oro  
In don gli diede, e 'l fé partir contento.  
Ma raccontando un giorno il pover huomo  
A molti amici suoi di quella Villa  
La gran ventura, ch'avenuta gli era,  
Uno di lor, ch'astuto era e sagace,  
Tentò con fraude, s'egli anchor potesse  
Divenir ricco, come quel divenne.  
E già venuto nel medesmo loco  
Per tagliar legna, quel, che il suo compagno  
A caso fece, fece egli con arte  
Di lasciarsi cader allhor la scure  
In mezzo il corso de le rapide onde :  
E finse lagrimar con gran sospiri,  
E gran querele la sua dura sorte.  
Onde Mercurio, che sapea l'inganno  
Del fraudolente, immantenente apparve  
A lui dinanzi ; e finto anch'egli seco  
Di volergli trovar la scure sua,  
Fuor de l'onde una d'or tosto ne trasse,  
Ch'al peso, e a l'occhio era di gran valore,  
Domandando al Villan, s'era la sua.  
Allhor colui tutto ridente e lieto  
Non sì tosto la vide, che mentita  
Mente affermò che quell'istessa, quella  
Quella sola, e non altra era la sua ;  
La sua, che dianzi pur caduta gli era.  

Compresa allhor Mercurio la bugiarda  
Mente di quel Villano empio e sfacciato,  
Quella d'oro non sol dar non gli volle,  
Ma non essergli pur anchor cortese  
De la sua, che di ferro era nel fiume ;  
E da sé lo scacciò con brutti scherni.  

Così il gran Re del cielo esalta spesso  
L'huomo pien di bontade, e ricco il rende ;  
E l'huom malvagio impoverisce, e prende  
Diletto in farlo star sempre depresso.  

Bontà trahe spesso l'huom di ria fortuna ;  
E nequitia ogni male in lui raduna.  


## 92. 


## DELLA CERVIA, ET LA VITE.

FUGGENDO i cacciatori entrò la Cervia  
D'una frondosa vite entro una macchia,  
E sotto i rami suoi cheta s'ascose :  
Sì che scorrendo i cacciatori intorno  
Sorte non hebber di poter vederla,  
E per trovarla in altra parte andaro.  
Ella veduto esser homai sicura  
Da le mani di lor, ch'eran lontani,  
A pascer cominciò di quelle foglie :  
E tante in breve ne mangiò, ch'alfine  
La vite ne restò spogliata affatto.  
Onde tornando i cacciatori allhora  
Per quel confine, e non essendo ascosa  
La Cervia più da la spogliata vite,  
La vider tosto : et mentre ella seguiva  
Senza sospetto in ben satiarne il ventre  
La saettar con un pungente strale,  
Che da l'un fianco a l'altro la trafisse.  
Così giungendo di sua vita al fine  
Disse fra sé quell'infelice fiera.  
Ahi quanto di ragion mi vien la Morte  
Spogliando del vigor, che mi reggea,  
Poi ch'io medesma la cagion ne fui,  
Offendendo con mio non picciol danno  
Colei, ch'a l'ombra de le foglie sue  
La cara vita mi salvò pur dianzi :  
Ond'hebbe poi da me sì ingiusto merto.  

Così talhor aviene a l'huomo ingrato,  
Che quel, che 'l tolse ad empia sorte, offenda :  
Che par che 'l giusto Dio merto gli renda,  
Quand'ei nol crede, eguale al suo peccato.  

Non far oltraggio a chi ti fu cortese ;  
Che Dio per lui vendicherà l'offese.  


## 93. 


## DE GLI ARBORI, E DEL PRUNO.

VOLEAN d'accordo gli altri arbori tutti  
Che l'Uliva di lor l'imperio havesse :  
Ma quella, che di sua sorte contenta  
Già si viveva una tranquilla vita,  
Non volse acconsentir d'haver tal carco ;  
E così disse : ben pazza sarei  
S'io, che de le mie frondi e grasse e belle  
Sì, che son care a gli huomini, e a gli Dei  
Ho sol la cura, che lieta mi rende ;  
Volessi abbandonar le cose mie  
Per macerarmi e giorno e notte sempre  
Ne i tristi affanni de l'altrui governo.  
Però ponete, prego, in altra mano  
Di tal fatica l'importante peso.  
Così risolti al Fico se n'andaro  
Per dar a lui di tal honor la soma.  
Et ei rispose lor : mai cangiarei  
La cura, c'ho de' miei soavi frutti,  
Che vincon di dolcezza il flavo mele,  
E 'l nettare, che in ciel gustan gli Dei,  
Per quell'affanno sopra ogni altro amaro,  
Che seco tien d'altrui regger la cura  
Sotto il sembiante d'un pregiato honore.  
Così da lui partendo senza frutto  
Gli arbori colmi di soverchio affanno  
Del trovar chi di ciò togliesse il carco  
Deliberossi di pregar la Vite,  
Che 'l Dominio di lor prender volesse.  
Ma quella, che già tutta era d'intorno  
Coperta d'uva ben matura e bella,  
Lor disse : dunque vi credete ch'io,  
Che di tanta ricchezza allegra vivo  
De' frutti miei con mio grande ornamento,  
Onde il cielo e la terra in pregio m'have,  
Possa sì facilmente al suon piegarmi  
De' preghi vostri, benché d'honor pieni,  
Ch'io lasci di Natura un tanto dono,  
Che felice mi rende in ogni tempo ;  
Per prender poi così noiosa cura,  
Che non mi lasci un dì viver contenta ?  
Certo io sarei da chi più mi conosce  
Tenuta pazza, se ciò far volessi,  
E lasciar le mie cose irsene a male,  
Attendendo a l'altrui con tanta noia.  

Gli arbori allhora dal gran tedio stanchi  
Del pregar lungamente indarno altrui,  
Si risolsero alfin d'andar al Pruno,  
E dar a lui questo supremo grado.  
Et ei, che né di sé, né d'altri havea  
Cura, che punto l'annoiasse mai,  
Già tutto gonfio del concesso honore  
Stimando sé maggior di quel, ch'egli era,  
Parlò superbamente in cotal forma.  
Dunque, s'io son Re vostro, a l'ombra mia  
Correte tutti ; e se tardate a farlo  
Qual poco ubidienti a' miei mandati,  
Farò del tronco mio tal fiamma uscire,  
Che tutti v'arderà senza pietate,  
Sì che ne tremeran malgrado loro  
Le Quercie antiche, e i più sublimi Cedri,  
Che dal Libano monte al Ciel sen vanno.  

Così colui, ch'a le sue voglie serve,  
È pronto a ricercar l'altrui governo,  
Senza pensar qual sia l'ufficio suo :  
Né suole ambition di cure altrui  
Mover il cor di chi conosce e vuole  
Far sempre quanto al suo dever conviene.  

Chi tien l'honor, e le sue cose a core  
Non cerca mai de gli altri esser Signore :  
E brama haver dominio in altri spesso  
Colui, ch'a pena può regger sé stesso.  


## 94. 


## DELLA VOLPE, ET DELLA SIMIA.

PUR dianzi havea 'l Leon de gli animali  
Tutti per forza conquistato il Regno,  
E come Re de gli altri un bando fece  
Gridar, ch'ogni animal, che senza coda  
Fusse dal suo tener gisse lontano,  
E in esiglio da lui lontan vivesse  
Essendo privo de l'honor, che seco  
Porta la coda, che vergogna asconde.  
Allhor la Volpe impaurita al suono  
Del novo editto si metteva in punto  
D'abbandonar il suo natio paese,  
Quando la Simia di tal fatto accorta  
Le disse : o sciocca, a che ti metti in core  
Di ciò paura, se natura larga  
Ti fu del dono, ond'a me tanto è scarsa ?  
Havendo tu per due coda bastante,  
Ond'io pur non ve n'ho picciolo segno ?  
Onde la Volpe a lei così rispose.  
Conosco troppo il ver, che tu mi dici ;  
E che quanto a ragion m'affanno a torto.  
Ma che so io, che 'l Signor nostro altiero  
Me del numero far di quei non voglia,  
Che de la coda non han parte alcuna ?  

Così ne mostra l'animale astuto,  
Che chi sotto il Tiran sua vita mena  
È in gran periglio di sentir la pena  
Del fallo anchor, che non ha in mente havuto.  

Chi servo è del Tiran vive in periglio,  
Né li giova innocenza, o buon consiglio.  


## 95. 


## DEL NIBIO, E DELLO SPARVIERO.

IL Nibio e lo Sparvier vennero insieme  
A gran contesa, ognun sé stesso alzando  
Sopra l'altro di pregio, e di valore :  
E non potendo differir tal lite  
Senza il giudicio altrui, restar d'accordo  
Di far l'Aquila in ciò giudice loro.  
Onde esponendo sua ragion ciascuno  
Dinanzi a lei, che decidesse il punto  
De la difficultà fra loro nata,  
L'Aquila disse : Orsù fratelli andate  
A mostrarmi di ciò ragion più chiara  
Con l'opra del valor, che regna in voi.  
Che colui, che tornando a me con prova  
Maggior de le sue forze e del suo grado,  
Men darà indicio con più degno effetto,  
Colui da mia sentenza havrà la lode  
E de la maggioranza, e del valore.  
Così da lei partiti, ognun si mosse  
A quel tentar, che più potea sua forza :  
E dopo breve spatio a lei tornaro  
Ciascun mostrando a lei la preda fatta.  
Onde mostrando il Nibio con gran suono  
D'altera voce un topo, c'havea preso  
In mezo un campo di tagliate biade ;  
E lo Sparvier mostrando una Colomba,  
Che per lo ciel volando a forza ottenne,  
L'Aquila disse. Poi che con l'effetto  
Chiara ciascun di voi fatto m'havete  
Del valor dubbio, onde pendea la lite,  
Mia sentenza sarà, che quanto meno  
De l'altera Colomba il Topo vale,  
Tanto di nobiltate e di virtute  
Nibio vagli tu men de lo Sparviero.  
E quanto più del Topo è la Colomba  
Degna d'honor, cotanto tu Sparviero  
Prevagli al Nibio d'ogni honore e merto.  

Così il giusto Signor, che tien in corte  
Diversa gente al suo servitio ; deve  
Sol prezzar più colui, che maggior segno  
Di valor mostra de gli effetti a prova :  
E non colui, che con sembianze vane  
Di cose esterior, che ingombran gli occhi,  
Cerca preporsi alla virtute altrui.  

Di ciascun l'opra è del valore il saggio [5].  


## 96. 


## DEL VESPERTIGLIO, ET DELLA DONNOLA.

ERA caduto il Vespertiglio a terra  
Uccel, che per natura odia la luce,  
E senza piume sol di notte vola,  
Onde di Vespertiglio il nome prese,  
Benché Nottola anchora il volgo il chiami,  
Che sol de la Civetta è proprio nome.  
Questi dunque giacendo in terra steso  
Fu preso da la Donnola rapace,  
Che volea divorarlo allhora allhora,  
Sotto pretesto di ragione alcuna,  
Che la movesse giustamente a questo.  
Et mentre ei la pregava humilmente  
Che de la vita gli facesse dono,  
Ella rispose di non poter farlo  
Senza gran fallo, essendo egli nimico  
Di tutti gli altri augei, che intorno vanno,  
De' quali essa ministra era e soldato.  
Allhora il Vespertiglio le rispose  
Ch'augel non era ; et ciò provava a i segni  
Del proprio corpo senza piume tutto,  
E che del pel del Topo era vestito,  
Con cui conformità per specie havea.  
Udita tal ragion fu astretta allhora  
La Donnola a lasciarlo irsene in pace.  

Ma sendo un'altra volta a caso incorso  
Nel pericolo stesso in man d'un'altra  
Donnola, che mangiarselo volea ;  
E supplicando a lei, che de la vita  
Don gli facesse ; udì da quella, ch'essa  
Non potea farlo con ragione alcuna,  
Sendo egli un Topo, la cui specie sempre  
De la sua propria fu crudel nimica :  
Onde rispose il Vespertiglio allhora,  
Ch'ella prendea di ciò non lieve errore :  
E l'ale a lei mostrando aperte e larghe,  
Con cui per l'aria si levava a volo  
Specie d'augello esser provava, e mai  
Non essersi alcun Topo in parte alcuna  
Trovato adorno di sì nobil dono.  
La Donnola non seppe allhora quale  
Risposta dargli, et gir lasciollo anch'essa.  
Così due volte d'un periglio stesso  
Egli si tolse con ragion diversa  
Ogni volta salvandosi la vita.  

Così l'huom savio e di prudenza adorno  
Far dee qualunque volta si ritrova  
Del proprio stato in gran periglio posto :  
E secondo il bisogno e l'occorrenza  
Cangiar nell'oprar suo sermone e stile :  
E servirsi hor di questa, hora di quella  
Forma di ragionar, che più ricerca  
La propria occasion di sua salute  
Ne i simili accidenti, e ne i diversi.  

Chi brama di schivar vario periglio,  
Usi vario parlar, vario consiglio.  


## 97. 


## DELL'ALLODOLA.

L'ALLODOLA è un augel poco maggiore  
Del Passero, et di piuma a lui simile,  
Ma sopra il capo un cappelletto porta  
Di piume, ch'assai vago in vista il rende :  
Questa di far il nido ha per usanza  
Dentro a le biade de gli aperti campi ;  
In cui suol partorir le picciol uova  
De la stagion de l'anno in quella parte,  
Che può bastarle a far prender il volo  
Ai nati figli al cominciar la messe.  
Ma le occorse una volta il farlo in mezo  
D'un campo seminato assai per tempo,  
Sì che l'uova depose a punto allhora,  
Che incominciavan biancheggiar le spiche.  
Onde matura a pieno era la biada  
Quando anchor non haveano il volo appreso  
I pargoletti figli anchora ignudi  
Di quelle penne, onde sian atti al volo.  
Però qualunque volta iva per cibo  
Da lor lontana la provida madre  
Lor avvertiva con pietoso affetto,  
Che se cosa occorresse a lor d'udire,  
Ch'a l'orecchie di lor nova paresse,  
Se la tenesser con gran cura a mente  
Per riferirla al suo ritorno a lei.  
Or del campo il padrone un giorno venne  
Di là passando col figliuolo insieme ;  
E veduto la biada a terra china  
Dal peso andarsi del maturo grano,  
Che de l'aride spiche homai cadea ;  
Disse : vedi figliuol come è matura  
Già questa biada sì, c'homai si perde ?  
Però diman prima, che nasca il giorno,  
Vattene a ritrovar gli amici nostri  
Di questa Villa, e pregagli in mio nome  
A venir tutti a l'apparir del Sole  
A darci in presto del servitio loro  
In tagliar questa homai matura biada.  
Udito questo i timidi augelletti  
Il riferiro a la lor madre tosto.  
Et ella allhor : nessun timor vi tocchi  
Figli di questo ancor ; che s'ei n'aspetta  
Gli amici, qualche giorno anchor ci vuole  
Prima, che questo campo habbia la messe.  

Il giorno dopo andò la madre anchora  
Per procacciarne a i figli esca novella :  
Né apparve in tanto metitore alcuno.  
Ma quando più l'ardor del mezo giorno  
Scaldava i campi, et aspettato indarno  
Gran pezzo haveva gli invitati amici  
A la sua stanza quel padron del campo,  
Alfin col suo figliuol venne in su 'l loco  
Per veder se gli amici ivi trovava  
Forse in far l'opra, a ch'ei gli havea pregati.  
E non vedendo esser venuto alcuno,  
Disse al figliuolo : Va' figlio dimane  
E tosto invita ogni parente nostro,  
Che ci servino in ciò de l'opra loro  
Per la mattina del seguente giorno.  

Gli augelli allhor l'ordine udito havendo  
Tutti tremanti nel ritorno suo  
A la madre ne dier subito aviso.  
Et ella inteso tutto a punto il fatto  
Non vi prendete (dice) alcun pensiero  
Che vi dia noia ; s'altro non udite,  
Che d'aspettar, che vengano i parenti  
A volersi dar noia in questa cura.  
E l'altro giorno a trovar pasto andando  
Di novo gli ammonì che intentamente  
Notasser ciò, che seguitar devea.  
Così quel giorno non comparse alcuno :  
Onde il padron de la matura biada  
Giunto verso la sera in quella parte  
Disse al figliuol : poi che nessun si move  
O de gli amici, o de' parenti nostri  
A prestarci lor opra in tal bisogno ;  
Fa' che tosto diman, figlio, per tempo  
Qui due messore porti, onde ambidue  
Noi farem cotal opra ad agio nostro,  
Né ad alcun altro havremo obligo alcuno.  

Il che sentito i pargoletti figli  
Consapevole poi ne fer la madre,  
Che con gran tema tal novella intese :  
E disse lor, adesso è 'l tempo, figli,  
Di dubitar qualche futuro oltraggio,  
Poi che 'l padron di ciò la cura prende :  
Però stanotte ce n'andrem pian piano  
A trovar novo albergo in altra parte,  

Che quando l'huom far vuol cosa da vero,  
Non aspetta gli amici, o i suoi parenti :  
Ma pon sé stesso con le voglie ardenti  
A dar debito effetto al suo pensiero.  

Non aspettar, s'esser servito vuoi,  
Servitio altrui, se tu servir ti puoi.  


## 98. 


## DELL'ASINO, E DEL VITELLO.

PASCEANO insieme l'Asino e 'l Vitello  
L'herba novella in un medesmo prato  
Tutto di varii fiori ornato e bello :  

E sentito lontan più d'un soldato  
Avicinarsi con feroce suono  
Disse il Vitello : Or vedi un campo armato ;  

E però parmi, che sarebbe buono  
Torci di questo loco periglioso,  
Né il fulmine aspettar udito il tuono.  

Onde gli fu da l'Asino risposo :  
Togliti pur di qua tu, che in periglio  
Ti trovi ; ch'io di ciò non son pensoso.  

Ché, se i soldati a te danno di piglio,  
Al primo tratto nello spiedo andrai ;  
Ma non faran di me simil consiglio.  

Ché s'io muto padron, non fia giamai  
Ch'io muti sorte ; e son presso ad ognuno  
Per provar sempre egual affanno e guai.  

Ché de la soma il carico importuno  
È la pena maggior, ch'io provar possa,  
E sempre è di mia carne ogniun digiuno.  

Sì ch'io non temo, che mi rompa l'ossa  
Altri, che del padron il duro legno,  
Sia ch'ei si sia ; né temo altra percossa.  

Così non prende l'huomo savio a sdegno  
Il cangiar patria, e loco, e ancor Signore,  
Pur che ne stia de la sua sorte al segno,  
Né provi stato del primier peggiore.  

Nulla è il loco cangiar con sorte eguale.  


## 99. 


## DEL CONTADINO, E GIOVE.

UN bel podere un Contadin da Giove  
Tolse in governo con espresso patto  
Che Giove a sua richiesta ogni stagione  
De l'anno a regger solamente havesse  
Mandando hor vento, hor pioggia, hor caldo, hor gelo,  
Secondo ch'ei da lui chieder saprebbe.  
Così si contentò Giove ubidirlo :  
E tutto l'anno governò a richiesta  
Del Contadino. Or finalmente avenne  
Che né biada, né vin quell'anno colse  
Tanto sterile andò la terra allhora.  
Di che Giove sen rise, e 'l Contadino  
Le perdute fatiche in van piangea.  
Chiamollo Giove poscia, e per mostrarli  
Quanto era vana la prudenza sua  
In voler comandar a chi sa il tutto :  
Gli disse. Or su fratel poi c'hai veduto  
Qual utile t'ha dato il tuo consiglio  
In farmi governar l'anno a tuo modo,  
Ara, e semina anchor a modo tuo  
Quest'anno quel poder, c'hai da me preso  
E lascia a me la cura del governo  
De le stagioni del futuro tempo ;  
Che t'avvedrai qual sia 'l tuo senno e 'l mio.  
Così fece il Villano ; et nel seguente  
Anno la messe andò tanto feconda,  
E la vendemia, e 'l resto del raccolto,  
Che vinse di gran lunga ogni speranza,  
Ogni desio di Contadino avaro.  
Da quella volta in poi lasciò il Villano  
Sempre la cura del governo a Giove  
D'ogni stagione, onde si volge l'anno.  
E sempre quello in buona parte prese,  
Che dal parer del suo consiglio venne.  

Così devrebbe ognun fidarsi in Dio,  
Né chieder più da lui quello, che questo :  
Ch'ei, cui nostro bisogno è manifesto,  
Quel, che convien, ci dà benigno e pio.  

Lascia di te la cura al Re del Cielo,  
Se vuoi viver contento al caldo, e al gelo.  


## 100. 


## DEL LEONE, E 'L LUPO, E LA VOLPE.

GIACEA 'L Leon nella spelonca infermo,  
E tutti a lui, come a commun Signore,  
Gli animali eran iti a visitarlo.  
Sol la Volpe mancava, quando il Lupo  
Con gran malignità cominciò solo  
Ad accusarla di superbia e fasto,  
E verso il suo Signor di poco amore.  
E già sul colmo de l'accuse egli era  
Quando la Volpe già di questo accorta  
S'appresentò dinanzi al fier Leone,  
Che era dal ragionar [6], che fatto il Lupo  
Havea contra di lei, con lei sì forte  
Sdegnato, che volea mangiarla viva.  
Onde l'astuta al meglio che potea  
In sé raccolta, et fatto assai buon viso,  
Cominciò ragionarli in questa guisa.  
Signor, se 'l mio venir è stato tardo  
A visitarvi, non fu già per altro,  
Che per cagion di quel perfetto amore,  
Onde di tutto cor v'amo, e desio  
In tutti i modi la salute vostra.  
Quinci son gita in molte e varie parti  
Per ricercar de' medici il consiglio,  
E tutti ho scorso i Tempii de gli Dei,  
Per haverne di voi la medicina ;  
Laqual per buona sorte ho alfin trovata.  

Disse il Leon, c'havea sommo desio  
Di ricovrar la sanità perduta,  
Dunque qual sia il rimedio hor tosto dimmi.  
Et ella seguitò, Signor la pelle  
Del Lupo tratta a lui sì di recente,  
Ch'egli resti anchor vivo allhor che l'hai  
Posta sul tergo tuo calda, è quel solo  
Rimedio, che può trar di tanto affanno  
Com'io desio la tua real persona.  
Inteso ciò il Leon comanda allhora  
A quegli altri animai, c'havea d'intorno,  
Che poi ch'è facil sì la medicina  
Spogliasser tosto de la pelle il Lupo.  
E tutti immantinente l'ubidiro.  
Così restando il Lupo anchora vivo  
Tutto spogliato de la propria pelle  
L'astuta Volpe motteggiando seco  
Dicea : non ti vergogni in questo loco,  
E di tanti animali alteri e degni  
A la presenza, e del comun Signore  
Lasciarti veder nudo in questo modo ?  
Va' dunque, e in altra parte ascondi e cela  
Il dorso nudo, e 'l tuo villano core  
Pien di malvagità crudele e ria.  
Che così avenir possa a ogni altro tale,  
Che iniquo e discortese accusar tenta  
Con falsitate, e non inteso inganno  
L'innocente in assentia al suo Signore.  

Spesso sopra chi 'l fa torna l'inganno.  

<IL FINE.>

-------


[1] NdE Var. 1577: « esso ».
                Les éditions ultérieures ne retiennent pas la correction.

[2] NdE Var. les éditions à partir
                de 1586 corrigent en “il padre e tutti anchor gli avoli suoi”.

[3] NdE Ce « nel », qui n'est pas corrigé dans
                les éditions successives, reste difficile à expliquer : peut-être faudrait-il le
                corriger en « nol » ou en « tel ».

[4] NdE Le sens de la phrase semblerait
                plutôt appeler le verbe « dettar ».

[5] Var. 1577: L'opra
                d'ognun, di quel, ch'ei vale, è il saggio.

[6] NdA Nous corrigeons le texte
                de 1570 (« per quel ragionar ») selon la leçon de 1577 (« era dal ragionar ») qui
                supplée le verbe de la proposition relative.
